周禮傳卷五上明王應電撰
秋官上
惟王建國辨方正位體國經野設官分職以為民極乃
立秋官司寇使帥其屬而掌邦禁以佐王刑邦國
(書周官曰司寇掌邦禁詰姦慝刑暴亂太宰刑典曰以詰邦國以刑百官以糾萬民小宰刑職曰以詰邦)
(國以紏萬民以除盗賊司寇主治中以裁物之過或禁于未發或刑于已成故掌邦之刑禁曰㓝暴亂除)
(盗賊皆其所有事也曰詰姦慝詰邦國紏萬民詰者廉察之義紏者舉正之義曰刑邦國曰刑百官者與)
(刑罰稍異盖法則之意也)
刑官之屬大司寇卿一人小司寇中大夫二人士師下
大夫四人鄕士上士八人中士十有六人旅下士三十
有二人府六人史十有二人胥十有二人徒百有二十
人
遂士縣士方士訝士朝士(已上&KR1098;遂士之類)司民
司刑司刺司約司盟(司約之類)職金司厲
犬人司圜(音玄)掌囚掌戮(刺厲圜囚戮&KR1098;司刑之類)司隸
罪隸蠻隸閩隸夷隸貉隸(貉當作貊○已上&KR1098;屬司隸)
布憲禁殺戮禁暴氏野廬氏蜡氏(音娶)雍氏
萍氏司寤氏司烜氏條狼氏脩閭氏(已上&KR1098;屬)
(布憲)冥氏庶氏(音注)穴氏翨氏(記翅二音)柞氏(音窄)
薙氏(音涕)硩蔟氏(硩擿惕二音蔟清獨反)翦氏(古剪字)赤犮氏
(音赫䟦)蟈氏壺涿氏庭氏(已上&KR1098;冥氏之類)銜枚氏伊
耆氏大行人小行人司儀行夫環人象
胥掌客掌訝掌交掌察掌貨賄(已上&KR1098;屬大行人)
朝大夫都則都士家士
(已上秋官之屬凡六十一官秋主以法則夷萬物司宼掌邦刑故命名曰秋司刑以定辠司刺以參伍赦)
(宥掌囚以拘繫司厲以收奴掌戮以刑戮司圜以收教皆刑官也遂士縣士方士訝士朝士各掌其地之)
(刑也司隷禁殺戮禁暴氏野廬氏蜡氏雍氏萍氏司寤司烜條狼脩閭銜枚主廵察布憲主警戒司約司)
(盟主結信皆禁于未發刑期于無刑也夫殺以止殺豈徒刑戮之是務乎司民掌民數若曰主刑者民之)
(司命貴以生生為心期于治而已殺一人而民數斯缺一則用刑敢不愼乎秋之義使萬物各遂其性大)
(行人掌邦交之禮辨上下定民志使各止其所和莫大焉又主以刑詰四方也朝大夫都則都士家士以)
(法則馭圻内諸侯也冥氏已下十二官刑法施及于禽獸也職金五行秋屬金也犬金畜也舜命臯陶曰)
(蠻夷猾夏寇賊姦宄汝作士兵刑兼掌之而賓于四門特設四岳一官周禮則以四岳之事屬之秋兵則)
(專掌于司馬盖後世政刑之繁不得不分秋官六十屬皆主裁物之過萬物各正性命之象也)
大司宼之職掌建邦之三典以佐王刑邦國詰四方(舒氏)
(曰以天地春夏四官文例之詰四方三字衍文)一曰刑新國用輕典二曰刑平
國用中典三曰刑亂國用重典
(聖王撫世經權之用未嘗相離所謂典常者豈執一而無權度哉唯其有輕重平中三者故能如權衡之)
(稱物靡不適均垂之久遠而無弊也平國者素治安之國不幸而有犯辠用中典者治以常行之法刑當)
(其辠之謂也新國者王朝之臣初出封為諸侯或荒僻之地始立君長而治之者禮文未備德教未孚其)
(有犯辠者斯可矜也故于中典而稍輕之能改即止而已亂國者舊染汚俗若殷邦之沉湎于酒陳鄭之)
(躭溺于淫春秋諸國簒弑叛逆之相尋其人習于不善所犯辠惡雖以德教諭之而不從故于中典稍加)
(之而重庶其畏威而不敢為惡也三典以制刑即洪範之三德以制治盖中典卽正直輕典即柔克重典)
(即剛克吕刑曰惟敬五刑以成三德此之謂乎掌建邦之三典者自立國而即有此三典故大司宼掌之)
(以佐王儀刑諸侯之國俾無失禮詰察四方之故使無違法所以為弼教也此與世輕世重上服下服異)
(者世軖世重以時言彼此一時若戡亂則武臣重承平則文職重治久則人多奔競亂離則與之官爵而)
(不欲民散則田多荒蕪民聚則田價騰踊刑罰當以此為低昂上服下服以情言同一辠也情輕則服下)
(刑情重則服上刑此三典則以各國言義各不同也)
以五刑紏萬民一曰野刑上功紏力二曰軍刑上命紏
守三曰鄕刑上德紏孝四曰官刑上能紏職五曰國刑
上愿紏暴(暴司市作虣)
(紏者察舉督聚之義人情玩惰廢弛威之以刑則提起而斂束也野自遂而外之稱若耕稼溝涂輓漕築)
(鑿凡任衆者每事責其成功偷惰則功不成刑所以糾其致力軍若伐國大田戍疆兵車之會凡用兵衆)
(者兵法順命為上失守則違犯將命刑以糾之政典先時者殺無赦不及時者殺無赦使以死守為事也)
(鄕謂六鄕亦凡閭里聚居之稱百姓家居以脩德為貴孝為德之本鄕八刑糾萬民而罪莫大于不孝也)
(官謂凡百官府冇官府之責者舉用賢才所以脩職立事制官刑警于有衆若伊訓之三風十愆宰夫之)
(失財用物辟名以不稱職為糾也國謂王都中四海兆民所止而市肆中尤萬衆之所集大約多巧偽而)
(暴横故以愿朴為上以暴虐為紏司市以賈民禁偽除詐以刑罰禁虣去盗與凡偽飾之禁所謂上愿也)
(加憲徇朴之罰則詐偽除暴横去矣)
以圜土聚教罷民凡害人者(圜音玄罷音皮○圜土獄城也築土為之罷民惡人)
(不從化有似于罷敗者害人謂過失麗于法若抽拔刀劍誤以傷人之類)寘之圜土而施職
事焉以明刑恥之(寘之圜土使不得出以困其心也施之職事使食其力以強其罷也明刑)
(者書罪方版著之于背生其恥心也凡此皆所以聚教之期其改而已)其能改者反于中
國不齒三年其不能改而出圜土者殺(虞書云五流有宅五宅三居圜)
(土乃流放之刑而屏之遠方大略如辟讐所謂海外千里之外不同國者即虞所流之宅故云能改者反于中)
(國也餘詳見司圜)
以兩造禁民訟入束矢于朝然後聽之以兩劑禁民獄
入鈞金三日乃致于朝然後聽之(造清到反劑字計反)
(訟相争曲直者獄鄭氏謂相告以辠名者凡訴訟之詞無有自知其非者苟無對辨則文致其惡無所不)
(至必兩造具備而後可以聽其是非大者口說亦無憑據必兩賫其劵書而至然後可以斷其誠偽矢以)
(直為善束矢百矢入之以明其不枉金以剛為德鈞三十斤入之以明其不屈金之品不同豈以事之大)
(小為差歟聖人之情以使民無訟獄為主故必使兩人偕至則辭不獲逞兩劑&KR1098;陳則詐不可逃而各入)
(束矢鈞金則心有所惜故雖徤訟者多相與和解而止矣此所以為禁民訟禁民獄之法也然此謂事有)
(疑似兩相不直而各欲訴辨者耳其有強暴不順理良善受其枉屈者則彼何憚于兩造何俟于兩劑而)
(亦何靳于金矢哉則其長當自逹之所以有肺石之設也或疑金矢之入人之貧富不同若直而受其金)
(矢既非所以示罰且必冇頑民寧舍金矢以累貧民者柰何愚謂此特立法之始欲以止人争訟之心耳)
(若訟結之後或舍之或舉之主于戒其不直而逹其困竆在乎聽訟者權之而已)
以嘉石平罷民凡萬民之有辠過而未麗于灋而害于
州里者桎梏而坐諸嘉石役諸司空重辠旬有三日坐
朞役其次九日坐九月役其次七日坐七月役其次五
日坐五月役其下辠三日坐三月役使州里任之則宥
而舍之(桎音質梏音谷)
(嘉石石之美者舊說以為文石是也取名于嘉者以變惡從善之意朝士掌之辠過未麗于法而害于州)
(里即衺惡而敗俗者木在足曰桎在首曰梏司救云士加明刑而此不言者梏盖明梏即明刑也坐諸嘉)
(石欲其變惡為美也役諸司空勞之而欲發其善心也辠之輕重大約五等而其坐役之近遠以是為差)
(無非欲其竒衰者化為平民故曰平罷民也州里主相保受司諫職又云以行赦宥凡民之治必從其有)
(司故坐役既溝必用州里之屬任其能改不為非恊同司諫之赦宥然後宥而舍之無任則不舍共愼重)
(而不敢忽如此)
以肺石逹竆民凡遠近惸獨老幼之欲有復于上而其
長弗逹者立于肺石三日士聽其辭以告于上而辠其
長(惸乾營反)
(肺石赤石也肺之色赤其動為聲取名于肺者以聲出自中而不妄之意幼而無父曰惸老而無子曰獨)
(惸獨老幼謂老而獨幼而惸皆天民之無告莫為之助者鄭氏曰無兄弟曰惸未詳或冤抑不得伸或困)
(苦莫知恤凡有赴愬于上而其長吏弗與逹使立于肺石之上必三日而後士聽其辭欲得其情實也以)
(告于上者大僕建路鼔于大寢門外以待逹窮者朝士率之以擊鼓復辠其長吏恐小民不能逹者非止)
(于是治一以警衆也)
正月之吉始和布刑于邦國都鄙乃縣刑象之灋于象
魏使萬民觀刑象挾日而斂之(義見大宰)
凡邦之大盟約涖其盟書而登之于天府大史内史司
會及六官皆受其貳而藏之
(有事相期恐其無驗刻之于書以為信曰約有事相結恐其背約要質鬼神使違約者得禍曰盟凡有盟)
(者必有約謂其所盟事之辭也必大司宼涖其盟書者盟出于省刑之意也天府主明神大史主禮法内)
(史司會主攷治大事六官皆與故&KR1098;受其貳而藏之按盟約唯見于大史而天府内史司會及五官&KR1098;不)
(載者盖互見也)
凡諸侯之獄訟以邦典定之(定安止也)凡卿大夫之獄訟以
邦灋斷之(斷兩分之也)凡庶民之獄訟以邦成弊之(弊畢其事也)
(邦典者治教禮政刑事之六典也大宰以典待邦國之治諸侯獄訟謂邦國之事有不舉也故以邦典定)
(之而使之安所止也邦法者屬職聫常成法刑計之八法也大宰以法待官府之治卿大夫獄訟謂官府)
(之治有紊亂故以邦法斷之使兩分之也邦成者比居簡稽版圖傳别禮命書契質劑要會之八成也大)
(宰以官成待萬民之治庶民獄訟謂百姓情偽無竆不信此八成也故以邦成弊之使畢其事然此乃聽)
(獄之大凡耳若辠之來無竆則有司刑二千五百條在也或謂邦典卽大司宼建邦之三典邦法即小司)
(宼之八辟麗邦法邦成即士司之掌士之八成此說似是而實非也三典通于一國豈止于諸侯八議通)
(于上下豈止于卿大夫八成皆主于為國害豈庶民所常有之事乎不若從舊說為善)
大祭祀奉犬牲(犬金畜也故大人屬于秋官掌共犬牲而大司宼奉之也)
若禋祀五帝則戒之日涖誓百官戒于百族
(大祭祀有誓有戒誓謂禁厲之辭不共有大刑之類也戒使有戒心七日戒三日齊也郊特牲曰卜之日)
(王立于澤親聽誓命受教諫之義也獻命庫門之内戒百官也大廟之内戒百姓也此誓與戒之别大宰)
(掌百官之誓戒而大司宼涖誓百官者大宰百官之領䄂故掌其誓大司寇刑官故臨之則百官自肅也)
(百官在朝皆執事有司故大宰戒之百族王之族姓雖不執事亦必與祭有親親之恩故戒于廟中而大)
(司宼掌之也)
及納亨前王(王親割牲時)祭之日亦如之(王行祼獻)奉其明水
火(詳見司烜氏)凡朝覲會同前王(受諸侯幣及酢諸侯)大喪亦如之(贈含)
(等事)
(凡祭祀朝覲會同大喪必大司宼前王者大事以莊肅為主大臣可嚴憚者莫如大司寇故使之前于王)
(一則使王生敬共之心而無非僻之干一則使羣臣起嚴威之心而敬共于王也)
(按火屬夏故行火之政令夏官司爟掌之水屬冬故治水之政令冬官掌之而秋官又設司烜一職掌共)
(明水火大司寇主奉之何也盖五行之德土冲氣濁而不明木氣温昏而不清火外影其光發越而散水)
(内影其光蔵匿而暗唯夫金之為德于行為秋其氣肅殺而清明故日至此而燥烈月至此而皎潔萬物)
(之在宇内者夷者夷革者革靡不濯然明潔此秋之為用也故水火各司其局者六官之常也天下之務)
(必司寇臨之而後嚴肅清明秋官之專職也故大祭祀之明火明水先王所以自致其潔齊精明之至者)
(必奉于大司寇而特設司烜一職以掌之此周禮一書所以與造化周流而無礙也)
大軍旅涖戮于社
(不用命者與夫所獲囚徒在師則戮于軍社凱旋則戮于國社&KR1098;大司寇臨之盖有當訊鞠者亦刑官之)
(事也)
凡邦之大事使其屬蹕(蹕止行人以衞至尊)
小司寇之職掌外朝之政以致萬民而詢焉(外朝雉門朝也朝士)
(掌灋小司寇掌政致萬民者鄕大夫職國大詢于衆庶則各帥其鄉之衆寡而致于朝也)一曰詢國
危二曰詢國遷三曰詢立君(國危謂寇戎之難若周公之討亂也國遷謂邦都不)
(安而欲去故即新若盤庚之遷殷也立君謂無冡嫡或有而不堪嗣選于諸庶子之中德均以卜也)其位
王南鄕三公及州長百姓北面羣臣西面羣吏東面(鄕去)
(聲○羣吏侯國使臣在天子之國故曰吏舊謂府史胥徒此等自屬庶人安得反在卿大夫之右且詢而曰大)
(豈止國内之臣與其吏民哉死刑大事故三刺亦與此同)小司寇擯以敘進而問焉
以衆輔志而弊謀(擯揖之使前以叙進者先羣臣次羣吏次萬民也)
(國危國遷立君三者社稷萬民安危所繫小民合而聽之則公故必謀及庶民所以冇三詢之禮也朝士)
(外朝之法面三槐三公位焉州長衆庶在其後即此三公及州長百姓北面謀及庶人也左九棘孤卿大)
(夫位焉羣士在其後即此羣臣西面謀及卿士也右九棘公侯伯子男位焉羣吏在其後即此羣吏東面)
(盖天子視外朝則諸侯來朝者及其陪臣皆與此謀及天下也諸侯或在或否臣之聘問者常有之故此)
(與下文三刺皆止言羣吏朝士專掌外朝之位故特為詳耳王氏曰志在王也謀在下也以衆輔志則以)
(衆謀而輔王之志弊謀則以衆謀為稽而弊之于王書曰朕志先定詢謀僉同亦若此也)
以五刑聽萬民之獄訟附于刑(大司寇所受于朝之獄訟及鄕遂縣士職聽于)
(朝都家上辠刑于國者小司寇咸聽之五刑者刑罰以治辠之書司刑所謂墨劓則宮弑各五百也)用情
訊之至于旬乃弊之(訊音信)讀書則用法
(以五刑之書聽萬民之獄訟以萬民之辠而麗于五刑然不敢乘快用已見而遽决之必以懇惻之情再)
(三訊鞠求其可出之門而不得至于旬而後正其辠呂刑所謂服念五六日至于旬時也至用刑之時又)
(必以辠狀之書讀之于囚使之心服其辠而後加刑不服則復加審問如此則刑者與用刑者兩無所憾)
(而天下無冤民矣)
凡命夫命婦不躬坐獄訟凡王之同族有辠不即市
(命夫命婦有獄訟則使其屬為坐若左傳衞侯與元咺訟甯武子為輔鍼莊子為坐士榮為大士是也一)
(則不使獄吏䙝尊者一則養其廉恥信義之心也同族與有爵者同掌囚所謂凡有爵者與王之同族奉)
(而適甸師氏以待刑殺也必以適甸師者得辠天地祖宗不敢赦也不以即市者可殺不可辱為名分恤)
(也先王所以貴貴親親如此其厚人有不自重而輕犯刑戮者哉)
以五聲聽獄訟求民情(聲字無義盖誤文也洪範貌言視聽思作五事疑此亦是事字)
一曰辭聽二曰色聽三曰氣聽四曰耳聽五曰目聽
(凡獄訟皆主在上之人聽而斷之故此五事&KR1098;以聽為主聽獄之法或因彼所見之情而聽之或形之以)
(意作其情而後聽之威明變化眞情畢露而姦偽莫逃在乎上之人精誠所至神而通之耳辭聽者察彼)
(原訟辭有差與否與吾以辭反覆問難而彼有錯亂否也色聽者觀彼色之定否與吾徵于色而彼有懼)
(不懼也氣聽者觀彼氣之壯否與吾發于氣而彼有畏不畏也耳聽者觀彼之聽有皇惑與否而吾務聰)
(其耳以聽之也日聽者觀彼之日有驚懼與否而吾務明其目以聽之也大約有理者辭直氣壯色定視)
(聽不僣無理者辭屈或支離色動氣怯視聽違則以五者參互錯綜人之情偽自不能遁此古今聽獄訟)
(之灋也)
以八辟麗邦灋附刑罰一曰議親之辟二曰議故之辟
三曰議賢之辟四曰議能之辟五曰議功之辟六曰議
貴之辟七曰議勤之辟八曰議賓之辟(辟璧闢二音)
(辟法也亦為開闢之義邦法所以正萬民之辠過者也以八者開釋之法與邦法配合相與比&KR1098;較量而)
(折衷之以定其刑罰故曰以八辟麗邦法附刑罰也八辟皆由于大宰之八統親王五屬及外親有服者)
(故王舊知或共學者貴自命士已上賓作賓王家親故貴賓皆于王躬有所關繫平日之所尊禮賢有德)
(行者能有才藝者功若司勲六等之功勤謂盡瘁事國雖未有功而有成績者賢能功勤皆于國家冇所)
(裨益平日之所優渥不幸而有辠豈可同于草野裔夷之倫而無所辨哉故必擬議以開釋之盖可赦即)
(赦次則為之末减其必不可赦則若王三宥之盤水加劒罄于甸人有爵者不梏不為奴同族者不桎梏)
(無宫刑雖當刑當殺而其禮自不同盖親親敬故進賢使能保庸尊賢逹吏禮賓八者天下之大教故以)
(禮待之使信義常行于君子而益知自重不以拘繫束縳困辱之則小人常知所敬畏而朝廷為愈尊也)
以三刺(探問)斷庶民獄訟之中一曰訊羣臣二曰訊羣吏
三曰訊萬民聽民之所刺(殺也)宥以施上服下服之刑(刺清)
(志反)
(刑主于中殺非私怒宥非私恩故必以三刺而後庶民之獄訟得斷之于中也所謂三刺者謂探問廉察)
(之即朝士所掌外朝之位及司刺三刺之灋一刺曰訊羣臣再刺曰訊羣吏三刺曰訊萬民也其位解見)
(前聽民之所刺宥者觀萬民之情或欲殺之或欲寬之也民之所欲刺則情之重者因而服上等之刑民)
(之所欲宥則情之輕者因而服下等之刑也殺之宥之固不由于一人之私亦不拘于一定之法訊之以)
(萬衆之情弊之于大公之地故曰國人殺之此刑之所以為中而合于天心也)
及大比登民數自生齒以上登于天府内史司會冡宰
貳之以制國用(此條義與下文孟冬祀司民相屬解見下)
小祭祀奉犬牲○凡禋祀五帝實鑊水納亨亦如之○
大賓客前王而辟后世子之喪亦如之○小師涖戮○
凡國之大事使其屬蹕(鑊月郭反辟音闢)
(此數事皆與大司寇同職大司寇于大祭奉犬牲大師涖戮故此小司寇&KR1098;掌其小者大司寇于禋祀五)
(帝奉明水火故此則掌其實鑊以煑納鼎以亨之水朝覲會司大喪大司寇前王故此于賓客后世子之)
(喪則前王而辟國之大事則小司寇&KR1098;使其屬蹕也)
孟冬祀司民獻民數于王王拜受之以圖國用而進退
之
(上文大比登民數一簡以司民職攷之當屬此小司徒職大比則受邦國之比要司民職三年大比以萬)
(民之數詔司寇司寇及孟冬祀司民之日獻其數于王王拜受之與此每歲之禮皆同但每歲則止于王)
(畿三歲則通王畿内外耳孟冬萬物成時故祀司民之星為萬民報祈司宼主其祀者刑以生民為事秋)
(為收成之時也王拜受之者民王者所天故重其禮也圖國用者冡宰制國用之法食浮于人則藏以待)
(乏人浮于食則詔王殺邦用所謂進退之也登于天府與國寶拜典而共隆也内史司會以攷治冡宰以)
(制國用故&KR1098;蔵其貳)
歲終則令羣士(鄕遂等士)計獄弊訟登中于天府(此脱末句乃命其屬)
(九字)
(帝王之治惟其中而已刑罰之事尤不可以少偏嚴刻則民麗于非辜姑息則民輕于犯法故謂獄辭為)
(中也歲終當攷其屬故令羣士若鄕士遂士之屬計獄弊訟登中于天府凡民皆天所生之子凡刑殺皆)
(天討必登之于天府庶幾愚民不敢以玩法有司不敢以擅用王者亦奚得而私好惡哉)
(按小司徒于攷治之後即令羣吏正要會而致事故此末句乃命其屬入會乃致事當繋于此謂以刑官)
(屬吏若鄕士遂士職金大行人等屬入會致事于大司寇大司寇因之以致于冡宰也義見大宰)
正歲帥其屬而觀刑象(以小宰之例推之當云刑象之法)令以木鐸曰
不用灋者國有常刑(正月之吉大司寇縣刑象之法于象魏故小司寇率刑官之屬觀而)
(令之)
令羣士乃宣布于四方憲刑禁
(邦國都鄙不及徧觀法久不幾于玩乎故命羣士宣布于四方憲刑禁即布憲所謂正月之吉執旌節以)
(宣布于四方也如是則每于歲首王灋必徧及于溥天而無不知者矣小司徒令羣吏攷灋于司徒各憲)
(之于其所治之國亦此意但地官布教灋而秋官則布刑法也)
乃命其屬入會乃致事(此句乃歲終之事不當在正歲後解見前)
士師之職掌國之五禁之灋以左右刑罰一曰宫禁二
曰官禁三曰國禁四曰野禁五曰軍禁皆以木鐸徇之
于朝書而縣于門閭
(刑罰之設期民之無辠過而已禁者揭其尤不當犯者而示之及其未發而遏止之也木鐸徇之于朝則)
(衆莫不聞書而縣于門閭則衆莫不見所以自然有所警惕而不犯于有司也聞且見矣而猶頑然麗于)
(刑戮者不亦少哉此五禁之法所以為左右刑罰也與大司寇五刑相通五禁之序先王宫次百官次國)
(中次郊野皆由近及遠禁者治于未發治必自近故其序如此終之以軍者軍不常用故也不言鄕者舉)
(野而鄕在其中矣五刑之序莫重于軍而首言野刑者野人未教不知灋凡有役事雖以軍法從事而不)
(純用終不易治故以之為先次軍刑莫冇重焉者也次鄕刑居民辭訟為多也次國中市刑止于憲徇朴)
(而已終之以百官其麗于刑者寡矣皆先難後易刑施于已發刑罰後君子故其序如此不言宫刑者盖)
(禁者期于勿犯刑則犯而戮之有宫禁者秋官掌刑之事無宫刑者刑不上大夫之意如此而猶有犯法)
(者故小宰掌建宮刑而戮于甸師氏親貴與凡民待之自不同其在天文亦有貴人賤人之牢也)
以五戒先後刑罰母使辠麗于民一曰誓用之于軍旅
二曰誥用之于會同三曰禁用諸田役四曰糾用諸國
中五曰憲用諸都鄙
(此與上文之禁相似而有辨禁者施于歲首之時主閉絶其非心戒者孔子曰不戒視成謂之暴謂于作)
(事之時常戒敕提撕使之勤事或未至于刑而先丁寧之或不幸而有刑罰復申敕之期民之不犯故曰)
(先後刑罰母使辠麗于民也誓字從折决斷之義以必不犯為意也若書丼誓湯誓等篇及此條狼氏所)
(掌軍刑特重故誓于軍旅用之誥大言以告之也若書大誥康誥等篇會同大衆所集故誥于會同用之)
(禁者遏止之使勿犯也若無干車無自後射禁麛卵禁毒矢射人情赴利欲争先出力欲推後故禁于田)
(役用之紏者督察之意若司虣摶其不可禁司稽察其犯禁胥襲其不正曰摶曰察曰襲皆糾之謂也國)
(中莫雜于市故糾于國中用之憲謂縣灋表示若卿大夫令羣吏攷法于司徒各憲之于其所治小司寇)
(令羣士宣布于四方憲刑禁布憲憲邦之刑禁都鄙于王朝為遠故憲于都鄙用之也按此五禁大略自)
(其重者言之然祭祀田役亦有誓封國有誥大司寇五刑兼糾而言凡縣法象魏皆憲盖亦有通用之辭)
(不可執一而論也)
掌鄉合州黨族閭比之聮(鄉合當作合鄉合字誤于鄉字下也)與其民人
之什伍使之相安相受以比追胥之事以施刑罰慶賀
(地各有守此鄉州之事人各有行列此伍兩之事夫然則鄰界不相通鄰伍不相救于是乎有逐盗賊于)
(鄰境壅水以病鄰國者族師五家為比十家為聮四閭為族八閭為聮矣此則等而上之合其鄉州黨族)
(之聮若二鄉則公一人亦合鄕之證也族師五人為伍十人為聮矣此則等而上之合其卒旅以上使皆)
(有聮其在于軍則夏官合之若穰苴灋十五為隊司右合其車之卒伍則總萬二千五百人之車合而為)
(一百五十乘之伍大國之三軍天子之六軍&KR1098;統于一大將也如是則不特五家為比使之相保二十五)
(家為閭使之相受而已凡其居民卒伍之相合而為聮者靡不相保不為非有以相安而居不善衆共發)
(覺所容受皆良民有故則用以比追胥之事有罪奇衺或佚賊則刑罰相及追捕有功則慶賞相共是合)
(六鄕為一家六軍為一人矣武王曰予有臣三千唯一心正謂此耳夫士師刑官而掌合聮之事者盖使)
(人各其心雖欲詰姦慝除盗賊其可得乎此周禮職掌有匪夷所思也詳見後若邦凶荒條下)
掌官中之政令(鄭氏曰官中政令士師所施政令惟在大司寇官府中也)○察獄訟
之辭以詔司寇斷獄弊訟致邦令(獄訟訴辭各有司存若卿士遂士縣士方)
(士各主當司獄訟其冇不决則士師審察以告于大司寇斷而弊之所以推䆒夫邦令使無不盡也)
掌士之八成(士刑官也刑者一成而不變已下八者國之大禁必刑無疑故曰士之八成也)一
曰邦汋(汋音酌○說文井水或有或無曰瀱汋故鄭氏解汋為斟酌之義邦汋者刺探國家隂事虛實)
(動息以告于敵國也○瀱音計)二曰邦賊(謂謀叛逆背其主而欲從他人者也)三曰邦諜
(諜音牒○敵國來行反問者即夏官環人之諜賊也)四曰犯邦令(國有大戒禁不得為而故犯之)
五曰撟邦令(撟音義與矯同拂戾也○國之善政令當遵而故矯拂之已上二者即禁暴氏之亂)
(暴力正也)六曰為邦盗(若竊國之寶玉神祇之犧牷牲也)七曰為邦朋(比周罔上)
(也)八曰為邦誣(若詐稱制命偽造符節即禁暴氏之矯誣犯禁也)
(按天之道必有所主無主乃亂故萬姓戴君之心生于其性此王者立國必法禁周密使不軌之徒不得)
(而逞然後能保其社稷為斯民主若八成之邦汋邦賊邦諜隂懷二心背其君者也犯邦令撟邦令不從)
(王法抗其君者也邦盗者攘竊姦宂盗其君者也邦朋邦誣不利于國欺其君者也苟縱而不問必至于)
(亂亾相尋司宼所詰之姦慝莫此為大士師所以定為八成必誅無赦盖國家安則斯民乃安孰謂周公)
(非公天下之心也哉)
若邦凶荒則以荒辨之灋治之(荒辨之法謂辨其年之豐凶廪人所掌四鬴三)
(鬴二鬴之灋若食不能人二鬴則為大凶之年治之使無至于失所也)令移民通財(移民以就)
(穀通財以給其不能移者)糾守(督察其要害及財榖聚處以杜姦盗窺覬之心即司徒之除盗賊也)緩
刑(輕辠出之使自食其力)
(按比閭卒伍乃地官夏官之職而秋官亦掌其追胥合聯之事荒政通財乃天官計邦用地官聚萬民之)
(職而秋官亦治荒辨之灋蓋為治必從其本未有不教訓之而可以相安者未有不救其饑寒而能止盗)
(者故秋官掌除盗賊而必兼夫保任荒辨之灋使之知禮義足衣食而自不至于為盗也苟徒設刑罰以)
(待有辠之至不同于張羅網阱擭以取禽獸者哉此周禮之司寇所以異于後世之刑而六聮之相成不)
(可以一職拘也)
凡以財獄訟者正之以傅别約劑(傅音附)
(小宰八成聽稱責以傳别聽買賣以質劑傅附近之民以為保任别判書以為之合約劑相期約之劵書)
(也凡以財獄訟者必正之以此而後誠偽可辨非此則不聽庶民無敢苟簡于其始而獄訟可省矣)
若祭勝國之社稷則為之尸(勝國之社稷殷社也周勝殷故曰勝國之社自殷已)
(亾言曰喪國之社自殷之地言曰毫社其實一而已)
(社稷祀地祗主逹天地四方之氣無有屋者春秋書毫社災是亾國之社有屋矣郊特牲曰喪國之社屋)
(之不受天陽也義不明正愚觀媒氏聽隂訟于勝國之社及司烜氏屋誅之文而始知其說也夫建國必)
(立社稷者有土者報本之大禮也國滅則更置社稷故謂舊社為勝國之社其必屋之何也為宮刑已下)
(而用之司烜氏所謂屋誅是矣蓋戮人于社主以示衆然剸割之施不可以風而國社又不可以屋故于)
(舊社而屋之以行肉刑耳又聽男女之隂訟亦於此一則以其言之不可聞于衆故于屋中一則以犯淫)
(者必至于覆亾故于喪國之社也至其有祭不幾于二社乎盖舊社有得山川之氣祈水旱而獲應者民)
(族相傅于此自不得廢其禮非若國社之有常祀也以其掌于秋官故以士師為之尸○剸音顓)
王燕出入則前驅而辟(與大僕小臣同刑官人所嚴憚故復掌其辟也)
祀五帝則沃尸及王盥(鄭氏曰特牲少牢尸尊不就洗入門北面則以盤匜盥手王則)
(將獻尸而就洗盥此直言祀五帝沃尸及王盥其餘冬至夏至祭先王先公則小祝職沃尸盥小臣沃王盥鬱)
(人云凡祼事沃盥則唯祼時而已○匜音移)洎鑊水(洎忌冀二音○謂增其水也小司寇實鑊士師)
(續而終之)
凡刉珥則奉犬牲(刉珥音畿筮○刉珥解見夏官小子士師卑故奉犬牲止于刉珥)
諸侯為賓則帥其屬而蹕于王宮大喪亦如之(躳帥其屬以衞)
(宸居)
大師帥其屬而禁逆軍旅者與犯師禁者而戮之
(鄭氏曰逆軍旅違將命也左傳荀吳敗狄于大原將戰魏絳請皆卒自我始荀吳之嬖人不肯即卒斬以)
(徇此逆軍旅之戮也犯師禁干行陣也鷄澤之盟晉侯之弟掦干亂行于曲梁魏絳戮其㒒曰軍事有死)
(無犯為敬此犯師禁之戮也按舜令皋陶作士兼治蠻夷猾夏寇賊姦宄兵刑本一職故軍旅涖戮禁戒)
(&KR1098;屬刑官也)
歲終則令正要會(正刑官屬吏之月要歲會以小司寇入會于大司寇也)
正歲帥其屬而憲禁令于國及郊野(去國百里為郊郊外為野帥其屬亦)
(躳為之)
前王前驅辟蹕
(常觀周人所以保護至尊之禮可謂詳且備矣凡行大禮則有所以前王者以大臣有威嚴者附麗于王)
(使人見之而自然嚴憚也其出入也則有所以前驅者偕行而在前猶清道之云也有所謂辟者避除行)
(人使不衝突不祥之類使違避也有所謂蹕者國家有大事凡不急之務不急之人&KR1098;止之使不行以備)
(非常也故大祭祀朝覲會同大喪則大司宼前王大賓客后世子之喪則小司寇前王而辟大臣可嚴憚)
(者莫如司寇小司寇稍卑故兼以辟也大㒒王出入則前驅小臣王燕出入則前驅此皆親臣故每出入)
(無不從士師王燕出入則前驅而辟士師刑官故專其辟也邦有大事恐人心專一姦宄竊發大小司寇)
(宫正師氏士師或躳帥其屬或使其屬隨王所在而蹕以衛至尊蹕于王宮王門所以衛宸居也至若王)
(宮出入者皆尊貴之人且多宮嬪其禮不可不嚴閽人凡内外命夫命婦出入則為之闢一以貴貴一以)
(别于男女之際也○朝之公卿大夫皆以高爵而在民上不可與衆人伍也故鄕遂縣士公卿大夫有邦)
(事則為之前驅而辟各為其主而辟也○五服諸侯皆南面之人入天子之國則以賓禮待之不可以失)
(禮也故訝士賓客入于其國則為之前驅而辟居舘則帥其屬而蹕無使有暴客侵掠之患也○若朝士)
(帥其屬而以鞭呼趨且辟則以大衆所聚恐壅塞貴者野廬氏凡有節者與有爵者至則為之辟新至其)
(館及舟車轚互恐有所妨凡此皆貴貴之道也○轚擊通)
(天地之化非囚以秋氣之嚴凝肅殺則萬物無以堅實向裏而造化或幾乎息矣人之道亦然非有嚴毅)
(方正之節斷制裁割之宜則善無以立惡無以刈治已治人無一可者故司寇者以剛斷果决制天下之)
(過者也夫天之有秋也主于成物也六官之有刑也主于生民也盖殺其殺人者而後能生其不當死者)
(刑其傷人者而後能續其不當斷者此祀司民獻民數與夫司民之官必屬之秋官也故為司寇者匪徒)
(明刑之云也當以天地好生為心至誠懇惻早夜孜孜思所以納民于無過之地然後可以稱是職此孔)
(子以使民無訟為貴而曾子不以得獄情為喜也歟是故大事為之誓戒隨事為之禁令隨人為之糾戒)
(隨地為之致詰不信也而為之盟約有過也而納之圜土常以禮教齊之惟恐其出禮而入于刑是即伯)
(夷降典折民惟刑之意也至于皋陶為士而曰日宣三德日嚴祗敬六德帝之稱皋陶曰罔或干予正惟)
(其先克剛嚴武毅閑邪存誠民是以不怒而威也其進規于舜曰兢兢業業是欲帝道之以德即周禮大)
(事前王雖不言所以而禁戒之意在其中也又曰無教逸欲有邦則欲畿内外之居民上者靡不以正率)
(民即朝大夫統都家之治大行人以禮親邦國而戒糾之意實默寓也皋陶為士蠻夷猾夏者亦主之故)
(大師則司寇涖戮盖小争則為訟大争則為兵故亦與夏官聯事也不幸而有入于辠者則刑故無小非)
(剛明則不得其中所以謂之刑中而人自不犯于有司此帝之從欲以治四方風動乃歸之臯陶之方祇)
(厥德方施象刑惟明也或疑秋官之屬惟行人為大夫餘多止于中下士然則司寇之官其視五官為小)
(歟是不然後世刑獄之事視古益煩大小司寇所以祇愼揆度務欲使朝廷以及于四海刑期于無刑既)
(已無所不用其極至于昆蟲草木之微亦在刑禁之中其所以位育之功實與五官相為始終惟大行人)
(一官則主于賓四門而詰邦國其體統尊交際隆故其職為中大夫朝大夫一官所以領袖于都家而昭)
(明畿内之本職金則為國用所需&KR1098;皆上士其餘各屬不過清白一心敬逆天命惟刑之中而已所以止)
(于中下士且他官多有在王所者故其官多大夫此則在王所者惟大小司寇其餘則不容以兼他官故)
(其職自卑而與五官不同耳)
鄉士掌國中各掌其鄉之民數而糾戒之
(鄉士主六鄕及國中之獄云掌國中者六鄉之獄總在國中也職主刑獄而必先掌其民數而紏戒之者)
(以生息為務紏詰戒令俾不抵于刑罰所以生之也)
聽其獄訟(受其冤抑愬詞聽而理之)察其辭(察其曲直虚實)辨其獄訟(辨其辠狀)
(輕重)異其死刑之辠而要之(大而入于死者次而入于刑者分異書之而為之要書所)
(謂要囚也)○旬而職聽于朝(職專也)司寇聽之斷其獄弊其訟
于朝(聽于棘木之下)羣士司刑皆在各麗其灋以議獄訟(司刑掌五)
(刑司刺掌三刺三宥三赦及凡用刑之官)○獄訟成士師受中(成謂已結正中謂刑當其)
(辠無過不及)恊日刑殺肆之三日(恊日鄭氏謂和合支干善日若今後利日是也今)
(隂陽家人死者值凶神則有凶煞重喪恐其傷善類又刑未入于死者亦當得吉日也陳尸三日以示戒)○
若欲免之則王會其期(辠之疑而當赦或在八議而當免者當行刑之日王親至其地)
(以免之)
(夫于獄訟察而辨之異而要之固無不盡心矣然不敢自是也于外朝大公之地容其反覆訴辨遲之至)
(于旬日更不以他事淆奪虛中涖之庶司刑者與刑者皆無憾也于是司寇折斷其獄完結其訟然又不)
(敢自專羣士各出所見而議之或從初議或有他議有从重而輕有从輕而重務協厥中也至是士師受)
(其中更無可生之途矣然恐其以死傷生必協目而後刑殺之其有可議者則王親會而免之嗚呼死者)
(不可復生刑者不可復屬周之用刑如此其愼眞父母之心哉劉氏曰不以司寇會王而王會其期者刑)
(人于市與衆棄之非王可專也以此知雖在八議之中必反覆議成其辠而後免之豈若後世之肆赦與)
(賜鐡劵而預免其死辠者哉)
大祭祀大喪紀大軍旅大賓客則各掌其鄕之禁令帥
其屬夾道而蹕(大祭祀若祭天南郊及四時迎氣于四郊大喪紀葬于郭外大軍旅王行出疆)
(大賓客諸侯來朝鄕士各掌其禁令使無犯命帥其屬夾道而蹕使不得侵此因其所致之民而為之禁戒也)
○三公若有邦事則為之前驅而辟其喪亦如之(邦事謂有)
(國家政事行于國中或出疆也其喪謂葬于墓也&KR1098;為之前驅而辟卿士三公所管轄之吏故為其主而辟也)
○凡國有大事則戮其犯命者(祭祀喪紀軍旅賓客之大者由六鄉之路有犯)
(命者鄕士即而戮之以警衆此以其所管轄之地故為之禁戒也)
(按刑官主灋禁尊者之行在旁而蹕止行人在前而闢清道路戮其犯命皆灋禁之事故鄕遂士等掌之)
遂士中士十有二人府六人史十有二人胥十有二人
徒百有二十人(主六遂之獄者)
縣士中士三十有二人府八人史十有六人胥十有六
人徒百有六十人(主甸稍縣都凡公邑之獄者)
方士中士十有六人府八人史十有六人胥十有六人
徒百有六十人(主都家之獄者疏云采地在王畿四方故云方士)
訝士中士八人府四人史八人徒八十人(訝迎也主侯國獄訟及迎)
(賓客)
遂士掌四郊各掌其遂之民數而糾其戒令
聽其獄訟察其辭辨其獄訟異其死刑之辠而要之
二旬而職聽于朝司寇聽之斷其獄弊其訟于朝羣士
司刑皆在各麗其灋以議獄訟○獄訟成士師受中協
日就郊而刑殺各于其遂肆之三日○若欲免之則王
令三公會其期
若邦有大事聚衆庶則各掌其遂之禁令帥其屬而蹕
(邦有大事聚衆庶者遂人帥所治之民而至也遂士掌其禁令誓蹕)○六卿若有邦事則
為之前驅而辟其喪亦如之○凡郊有大事則戮其犯
命者(郊有大事者謂大事而經其地則掌戮其犯令者)
縣士掌野各掌其縣之民數而糾其戒令
聽其獄訟察其辭辨其獄訟異其死刑之辠而要之
三旬而職聽于朝司寇聽之斷其獄弊其訟于朝羣士
司刑皆在各麗其灋以議獄訟○獄訟成士師受中協
日刑殺各就其縣肆之三日○若欲免之則王命六卿
會其期
若邦有大役聚衆庶則掌其縣之禁令(大役即縣師所謂軍旅會同田)
(役之戒也縣士掌其禁令)○若大夫有邦事則為之前驅而辟其喪
亦如之○凡野有大事則戮其犯命者(野有大事者亦謂大事而經其)
(野)
方士掌都家○聽其獄訟之辭辨其死刑之辠而要之
○三月而上獄訟于國司寇聽其成于朝羣士司刑皆
在各麗其灋以議獄訟○獄訟成士師受中書其刑殺
之成與其聽獄訟者(都家八則有刑賞之威王朝主馭其大略故但書其刑殺之成與聽)
(獄訟之人不着其刑殺之地不會其刑殺之期)
凡都家之大事聚衆庶則各掌其方之禁令(大事聚衆庶亦謂軍)
(旅田役等以王事動衆也則為之掌其禁令)
以時修其縣灋若歲終則省之而誅賞焉(縣灋者縣師掌邦國都鄙)
(稍甸郊野之地域而辨其夫家人民田萊之數及其六畜車輦之稽方士以四時修此灋歲終復省之亦掌民)
(數之意且以灋攷都家之治也)
凡都家之士所上治則主之(所上治猶上計之意都士家士所上治方士主廉察)
(之)
(方士聽都家之獄訟脩省縣灋主都家所上治盖以王官往涖都家有事則至王國也解見朝大夫)
(按鄉遂縣方氏四官所掌凡三事大略相同曰司民數而糾戒之也曰聽獄訟而刑殺之也曰大事而為)
(之禁令也其不同者四曰各掌其獄之地也各掌其民之數也職聽與會免各冇期也所禁令之人與地)
(各有司也鄉士掌王國及六鄉而其獄在國中故曰掌國中遂士掌六遂而其獄在近郊故曰掌四郊縣)
(士掌甸稍之獄在遠郊之外又自二百里至四百里凡都家所餘之公邑皆屬焉故官以縣稱而曰掌野)
(方士掌都家所上刑中故曰掌都家此其所掌獄之地不同也○鄉士各掌其鄉之民數而糾戒之遂士)
(各掌其遂之民數而糾其戒令縣士各掌其縣之民數而糾其戒令方士以時修其縣法各以其所屬生)
(民為心戒令為先此其所掌治之不同也○其職聽于朝鄉士旬遂士二旬野三旬都三月則以其地有)
(近遠隨其所至以為期也其刑殺鄉士于國市遂則各于其遂野則各于其縣盖各因其地以示戒也其)
(免之鄕則王會其期遂則三公會其期野則六鄕會其期亦因其地有近遠勢不能徧會以尊卑為序也)
(若都家則但書其刑殺之成與聽獄訟之人而已此其所掌斷獄弊訟之不同也○祭祀喪紀軍旅田役)
(之禁令鄕士掌六鄉遂士掌六遂縣士各掌其縣方士各掌其方各禁戒其所率而致之民也其有大事)
(而戮其犯命者鄉士于國遂士于郊縣士于野各禁戒于其所治之地也其大臣冇邦事而為之辟鄉士)
(于三公遂士于六鄉縣士于大夫則各為其主也此其所掌禁令之不同也都家遠大事不及故方士不)
(言戮其犯命又方士不常在國故不言辟)
訝士掌四方之獄訟諭辠刑于邦國(諸侯自得專其國内臣民之訟此所)
(掌四方之獄訟者謂侯國兩相訟或人訟諸侯于王朝者&KR1098;訝士掌之因而曉諭以辠麗于刑之則以定其争)
(也)凡四方之有治于士者造焉(治猶正也若元咺訴衞侯虞芮争田之類必先)
(造于訝士一則事有所統二則訝士可平則平之不必煩于士師亦省刑之意)四方有亂獄則
往而成之(成平也所獄訟之事或涉地土人民援証多歴年久者曰亂獄士師不能遙斷故訝士必)
(親至其地而平之)
邦有賓客則與行人送逆之(賓客在郊門之内送其往而逆其來也)入于
國則為之前驅而辟野亦如之(賓客行于國中之道或以已事適野訝士為之)
(辟除行人所以貴貴也)居館則率其屬而為之蹕誅戮暴客者(在國)
(授舘之後訝士為之蹕止行人及冇暴客則誅戮之所以安客舘也)客出入則道之有治
則贊之(賓客出入于王朝則先道之其有朝貢之政事則佐佑之皆使無失禮之意)○凡邦
之大事聚衆庶則讀其誓禁(大事征伐田役訝士讀其誓命之詞及五禁之灋)
(按訝士掌事凡三獄訟其本職也辟蹕誓禁刑官所在人無敢犯也賓客之送迎道贊刑于百辟之意)
朝士中士六人府三人史六人胥六人徒六十人(朝天子外)
(朝辠門之内雉門也主國之大訽司刺之三刺司寇之聽獄訟六官之縣邦法者朝士掌焉故以官名)
朝士掌建邦外朝之灋左九棘孤卿大夫位焉羣士在
其後右九棘公侯伯子男位焉羣吏在其後面三槐三
公位焉州長衆庶在其後
(棘赤心外有刺可以為蕃衞臣之忠赤而蕃屏王室之象也三孤六卿其位凡九侯甸男采衛蠻夷鎮蕃)
(其服亦九故左右棘之數皆從九羣士從孤卿大夫皆王國之臣也羣吏諸侯之卿大夫記所謂列國之)
(大夫入天子之國自稱曰陪臣也羣吏從諸侯皆畿外之臣也槐黃中通理臣有中德之象三公三人故)
(槐之數亦三州長衆庶在其後凡州長黨正之屬與府史胥徒庶人在官者亦在其中矣舊以府史為羣)
(吏豈以庶人之賤乃列羣士之右乎小司寇之大詢司刺之三刺其位皆然也)
左嘉石平罷民焉右肺石逹窮民焉(嘉石肺石解見大司寇)
(嘉石在左者卑之而示辱故罷民立之期使等于平民肺石在右者揚之而使伸故竆民立之俾無不逢)
(此設石左右之不同也)
帥其屬而以鞭呼趨且辟(以鞭呼趨且辟者語意猶云以鞭行呼而辟也執鞭所以)
(為威高聲而呼使人聞之趨且辟者大衆所聚恐有賤者壅塞貴者故往來循行而為之辟也)禁慢朝
錯立族談者(慢朝若立中門背闕而坐過闕不下也錯立歷位踰階也族聚也族談相與聚言喧)
(囂也朝士&KR1098;皆禁之)已上外朝灋禁
外朝圖
凡得獲貨賄人民六畜者委于朝告于士(獲鄭氏云俘而取之也人)
(民謂奴隸逃亾者或未齔男女)旬而舉之大者公之小者庶民私之
(貨賄曰得人民六畜曰獲必使委于朝告于士者以待人之求不告者即為盗亦止盗之法也十日而失)
(主不至則彼無意于得或己無主然後收舉之大者如古帝王噐物之類則入于官非小民所當畜也小)
(者即與得物者上不專其利也此視司市為詳盖彼專指市肆中此則兼舉國中也)已上獲遺舉貨之
(灋○俘音孚)
凡士之治有期日國中一旬郊二旬野三旬都三月邦
國朞期内之治聽期外不聽
(外朝聽訟之地萬衆各恃其血氣之私持其好勝鬭爭之說而趨往焉苟無期日與其所以當聽不當聽)
(之則訟何時而息乎凡士之治謂士師察獄訟之辭以詔司寇鄕士一旬遂士二旬縣士三旬職聽干朝)
(方士三月而上獄訟于國邦國則期而治于士民冇不服者當于此時而訴辨則士師受之過其期則不)
(為之理庶乎知冇限節不至于爭無已時連年不决也)
凡有責者有判書以治則聽凡民同貨財者令以國灋
行之犯令者刑罰之凡屬責者以其地傳而聽其辭(屬音)
(辱傳音附)
(有責者借而責其必償上下劵書為証屬責者親屬或屬下有所責本無契劵附近鄰比見知者為証有)
(此二者則聽無則不聽之同貨財者泉府旅師與民相取予也出入兩平不得違法有所低昂大凡爭訟)
(多起于財稱責必以其証同貨財必行以灋皆所以絶訟端于始也○已上訟獄當聽不當聽之則)
凡盗賊軍鄕邑及家人殺之無辠凡報仇讐者書于士
殺之無辠
(為盗賊者贓犯既明在軍若伍兩之長在鄕邑若比閭之長在家若至親知而殺之又如昏暮為盗而所)
(在殺之皆不科辠使盗無所容也報仇讐謂調人和難而使辟之者不辟而被其殺亦不科辠二者雖有)
(訴訟不理)
若邦凶荒札喪寇戎之故則令邦國都家縣鄙慮刑貶
(凶荒歲不熟也札喪民有疫癘而多死喪也寇戎寇盗戎狄相侵也三者法宜緩刑慮裁度也貶减省也盖即)
(無濫受民詞之意然慮刑貶三字語詞不順疑有闕文○已上省刑之事)
司民中士六人府三人史六人胥三人徒三十人
(天之立君君之設官無非為生民計也故秋主肅殺而實所以成物司寇明刑而實所以生民司民一職)
(屬之秋官者見刑所以生民之意亦使司刑者以生民為心也)
司民掌登萬民之數自生齒已上皆登于版(生齒者男八月女七)
(月)
(按媒氏男女自成名以上皆書年月日時焉成名者子生三月父名之也内則子生三月之末見于父而)
(名之宰書曰某年某月某日生而藏之宰告諸閭史閭史書為二其一藏諸閭其一獻諸州史州史獻諸)
(州伯藏諸州府此即司民之所登也)
辨其國中與其都鄙及其郊野異其男女歲登下其死
生
(國中若干郊野若干都鄙若干詳書而總之則其數明男女異其數以為媒氏配合之本每歲死者除其)
(籍生則書于版畿内獻于王小司寇所謂孟冬祀司民獻民數于王王拜受之也畿外則各獻于其國君)
及三年大比以萬民之數詔司寇司寇及孟冬祀司民
之日獻其數于王王拜受之登于天府内史司會冡宰
貳之以贊王治
(此萬民之數通于天下小司徒所謂大比則受邦國之比要也王拜受之登于天府天之所生唯人為貴)
(也内史司會冡宰皆主會計民事之官故咸使執其貳以圖國用贊治道鄭氏曰以多少黜陟主民之吏)
(徐幹氏曰治平在庶功興庶功興在事役均事役均在民數周民數周為國之本先王周知萬民衆寡之)
(數則勤惰者可聞故周禮司寇獻民數于王王拜受之登于天府其重如此是以制鄉遂之法維持其民)
(而為之綱目使其鄰比相保愛賞罰相延及故出入存亾臧否逆順可得而知也亂君之為政也戶口漏)
(于版圖夫家脫於聮伍避後逋逃者有之奸心競生偽端並作嚴刑峻令不能救也人數者庶事之所自)
(出也莫不取正焉以分田里以令貢賦以制禄食以作軍旅國以建典家以立度五禮用脩五刑用措其)
(惟民數乎孝文之立三長蓋知此意矣然不能脩德愛民處之曲盡是以心不樂從終安冒偽隋唐以來)
(大抵如此徒灋亦何為哉)
司刑中士二人府一人史二人胥二人徒二十人(主刑書以)
(定辠)
司刺下士二人府一人史二人徒四人(刺者探問廉察之意官主詢察)
(而行赦宥故以名官舊解為刺殺字非盖此非司刺殺之官也)
司刑掌五刑之灋以麗萬民之辠
墨辠五百(墨黥也刻其面以墨漬之)劓辠五百(劓音乂截鼻也)宮辠五百刖
辠五百(以先後輕重之序刖辠當在宮辠前尚書可證也○刖音月斷足也宫丈夫去勢女子幽閉于)
(宮中)殺辠五百(殺辠有二或斬首或要斬及掌戮之焚辜條狼氏之車轘皆是也)若司寇
斷獄弊訟則以五刑之灋詔刑罰而以辨辠之輕重
(五刑之灋如天之垂象即舜典之象以典刑也以麗萬民之辠者民有某罪合附麗于某刑此刑書之所)
(載也以五刑之法詔刑罰書所謂惟法惟察其審克之以辨辠之輕重所謂上下比辠上刑適輕下服下)
(刑適重上服也王氏曰周禮五刑之法皆五百而吕刑墨劓之屬皆千刖五百宮三百大辟二百所謂刑)
(罰世輕世重也)
司刺掌三刺三宥三赦之灋以贊司寇聽獄弊訟一刺
曰訊羣臣再刺曰訊羣吏三刺曰訊萬民一宥曰不識
再宥曰過失三宥曰遺忘一赦曰幼弱再赦曰老旄三
赦曰憃愚以此三灋者求民情斷民中而施上服下服
之刑然後刑殺(旄曲禮作耄善憃昌容反)
(司刺當司寇斷獄弊訟之時主以此三法輔佐使無不中三刺解見小司寇羣臣羣吏萬民皆以為可殺)
(而後殺之否則行赦宥之灋宥謂寬之也不識若自幼在他國而不識其父昏夜而不識其所親者過失)
(若舉刅欲斫伐以兵矢投射而誤中他人者遺忘謂心向一事而忘一事者三者皆非故犯也則隨其辠)
(之大小而宥以寬之若辟讐之法亦宥之事也赦謂釋免之也幼弱謂未齔而未有知者老旄謂七八十)
(以上而昏眊者憃愚謂自幼癡騃童昏者三者皆可矜也則赦而免之竟當釋放若記所謂悼與耄雖有)
(辠不加刑也司刺專掌此三灋求萬民之情斷獄訟之中定其當服上刑當服下刑務使之輸情服辠然)
(後加以或刑或殺也○齔清㣧反騃又該反)
(按舜典周禮吕刑昜大傳所稱祥刑參錯不一愚嘗合而觀之辠狀之辭情真辠當則當正之以五刑有)
(大辟肉刑二者通謂之刑在虞書為象以典刑怗終賊刑周禮五刑之灋麗萬民之辠吕刑之五辭簡孚)
(正于五刑易之折獄致刑也有所謂過者則在所當宥虞書宥過無大又曰流宥五刑周禮分為不識過)
(失遺忘三者而為辟讐之灋大約與虞之流同吕刑則曰五刑不簡正于五罰使出財以償之五罰不服)
(正于五過痛懲之以警衆又有青灾者則在所當赦虞書眚灾肆赦周禮分為老幼憃愚三者亦在所赦)
(易則謂之赦過宥罪也又有所謂疑者皋陶稱舜曰與其殺不辜寕失不經謂參錯訊鞠而終不得其情)
(實者寕失之以與民周禮卿士等職所謂若欲免之吕刑則曰五刑之疑有赦五罰之疑有赦易謂之緩)
(死也然虞書又有所謂辠疑惟輕者苟有辠而輕之可也若無辠雖得輕刑亦非辜矣盖此非犯有虛實)
(之疑乃法可上下之疑故比之當從輕耳二千年間聖經所言無不脗合但虞之金作贖刑蓋指鞭朴之)
(輕者而吕刑于五刑之不簡者俱正于五罰此乃世變之不同至若易之明罰敕法此罰字亦指刑言盖)
(刑罰二字亦通用也嗚呼後世之刑則與古異矣文帝以一時不忍之心而去肉刑免肢體之傷殘是矣)
(然以輕辠而率死于敲朴之下是以大辟而易肉刑也自開罰之端凡欲科斂者必假此為詞是以贖罪)
(為利網也吕刑有言罰懲非死人極于病令之稍居人上得以杖罰人者即能生殺人豈臣無有作威之)
(道哉至于眚災則有赦也無故而大赦縱有辠而虐無辜將安居乎避讐之法不得已而有瑞節之與也)
(銕劵之賜預免其身及子孫死辠幾名不幾于誘人犯法乎且三千條律雖有明憲至議刑之時則任意)
(出入是刑非以懲惡也反為殃民之具宥非以矜善也祇為長惡之媒所謂天討冇辠者將安在哉○)
(武粉反)
司約下士二人府一人史二人徒四人
司盟下士二人府一人史二人徒四人(盟音明)
司約掌邦國及萬民之約劑(約&KR1098;如字○約者有事相期恐其無驗刻之以為識)
(劑則刻其所約之辭也凡有約必有劑故大史職與此皆以約劑&KR1098;稱大而邦國小而萬民凡有約劑&KR1098;司約)
(掌之)
治神之約為上治民之約次之治地之約次之治功之
約次之治噐之約次之治贄之約次之
(此六約字乃簡約之意謂典則浩汗摘其大而要者以示于民使之易守也神約者應祭神祇如祭法云)
(非此族也不在祀典故三代命祀祭不越朢䕫子不祀祝融楚人伐之也民約謂征税遷移若懷宗九姓)
(在晉殷民六族七族在魯衞及仇讐旣和書于調人者也地約經界所至各有分守也功約司勲所載六)
(等之功故虢叔虢仲勲在王室藏于盟府也噐約禮樂吉凶車服所得用無敢僭越也贄約玉帛禽鳥相)
(與往來君臣朋友夫婦之倫于此焉定故公孫黑使彊委禽也人之所以恣情徇已而不顧以至于踰越)
(闘争而不已者不過此六者于此既定則凡邦國萬民有約則為之藏違約則為之啓誠息訟省刑之方)
(也)
凡大約劑書于宗彝小約劑書于丹圖(大約劑邦國約也宗彝宗廟之)
(六彝鑄于其上俾神鑒焉小約劑萬民約也圖版圖也刻之于版以丹填之俾其不滅故曰丹圖也)若有
訟者則珥而辟藏其不信者服墨刑若大亂則六官辟藏
其不信者殺
(約已定矣事久違約而敢為非義至干相訟者則珥而祭司約之神開府而視約書其不信者服墨刑為)
(其昏黯不明也若事之大者強梗大亂不服司約則六官所藏約劑之貳&KR1098;為啓辟以塞其口而服上刑)
(則人無敢為背約不義者矣○珥音貳辟音闢)
司盟掌盟載之灋凡邦國有疑會同掌其盟約之載及
其禮儀北面詔明神既盟則貳之
(盟者有事相約恐其中背而不相托因要質于鬼神而使違約者得禍可以不煩兵刑也盟載之法者書)
(其所盟之辭殺牲㰱血加書牲上坎而埋之以示背盟則如其牲也疑會同者雖相會相同疑而不相托)
(若小祝職所謂小會同也司盟掌其盟約之載辭與其盟之禮儀明神若小子之珥于社稷祈于五祀盖)
(盟有大小其神亦不同范宣子盟鄭載書曰或間兹命司愼司盟名山名川明神殛之也鄭氏曰明神即)
(覲禮之方明木方四尺設六色而著六玉上蒼圭下黃璧東青圭南赤璋西白琥北刺璜明神有象所以)
(依之亦通明神向明故北面詔之既盟則藏其貳以為異日背盟者攷也○圭璧二字誤當云上蒼璧或)
(玄璧下黃琮)
盟萬民之犯命者詛其不信者亦如之(犯命違犯君命也辠在不赦而)
(有所謂盟者謂亾不可得盟于衆使不容之若春秋傳臧紇犯門斬關以出乃盟臧氏也不信者謂人有渝盟)
(以負于明神者則相要詛于明神使神必加禍則盟為不虛萬民犯命之盟與凡不信之詛&KR1098;司盟掌其事與)
(其禮及為之藏其貳故曰亦如之也)○凡民之有約劑者其貳在司盟有
獄訟者則使之盟詛(民之約劑掌于司約而復藏其貳于此者以為盟詛之本也盖凡約)
(劑而不信者使遂麗于法則當服墨與殺之刑矣訟而未麗于法則復使之重結盟以要諸神背盟者則為之)
(詛盖盟重于約而詛又在盟約之後也)○凡盟詛各以其地域之衆庶共
其牲而致焉既盟則為司盟共祈酒脯(詛哲古反○凡盟詛有大小其)
(民之衆寡因之各以其地域之衆庶或鄉遂或比閭也盟詛之時共其牲以為㰱血之用既盟詛畢又使出酒)
(脯共于司盟以祀明神祈不信者必凶)
盟詛說
職金上士二人下士四人府二人史四人胥八人徒八
十人
(金有五錫青銅赤銀白銕黑金黃雖有五色而皆金也惟黃者得土之全德獨以金名五行之序土生金)
(盖其氣自冲和而肅清其質自凝聚而堅剛故金生土中凡土之剛者即金玉石亦金之類也于四時屬)
(秋其氣肅殺故金利而能割于四方屬西西方主聲故金石特為八音之綱紀此職金所以屬之秋官也)
職金掌凡金玉錫石丹青之戒令(戒令謂徵于所産之地及應取之時採之)
(之灋)受其入征者辨其物之媺惡與其數量揭而璽之入
其金錫于為兵噐之府入其玉石丹青于受藏之府入
其要
(畿内虞衡所掌厲禁之内與夫畿外名山大川征于民之貨&KR1098;此職受之物之媺惡各有所適用數之多)
(寡萬有不齊辨其物計其數揭表其上復璽以封之既不使混雜亦不得侵没也入其金錫于為兵噐之)
(府稾人職所謂掌受財于職金以齎其工攷工記築氏執上齊冶氏執下齊鳬氏為鐘㮚氏為量段氏為)
(鏄噐桃氏為刃皆自此頒而入之也入其玉石丹青于受藏之府内府職云凡四方之金玉入焉玉府職)
(云掌王之金玉之藏皆自此受而入之也入其要者入計書于司會使得有所鈎攷也○已上入金之灋)
掌受士之金罰貨罰入于司兵
(金罰訟獄入鈞金及金作贖刑之罰貨罰士師聽獄訟時財有應入官者&KR1098;入于司兵以辠累之物故不)
(以入經用與司厲職以盗賊之任噐貨賄入于司兵者同義若司市所舉之貨則入于泉府門關所舉之)
(貨則以養老孤各有所歸也)
旅于上帝則共其金版饗諸侯亦如之(版音板○金版王氏曰掌次言)
(大旅上帝則張氊案設皇邸邸謂後版屏風此所謂金版則以金飾之未知是否)
凡國有大故而用金石則掌其令
(用金石謂為兵噐及佐國用或給以府庫之藏或採于所産之地皆職金掌其令故用給而害不及民也)
(按五金者産之于天地守之以厲禁採金鑄錢乃國家之大權而非民間之私物也故國有大故而用金)
(石則職金掌其令國凶荒札喪則司市無征作布唯其上之操權也故缺用則開之以為公而不錮之以)
(為私唯其非下之所有也故無征則與之以為利而不取之以為害此天下之通義也後世銀錢之科與)
(粟帛相參取非其有征非其物倒行逆施欲無困竆急迫盗丱私鑄其可得乎卒之私鑄不可息而錢益)
(濫惡盗丱不可除而寇益滋蔓上下俱失其利孰若舉周公之道而行之乎)
司厲下士二人史一人徒十有二人(掌盗賊贓物及凡有辠而收奴者)
犬人下士二人府一人史二人賈四人徒十有六人
司圜中士六人下士十有二人府三人史六人胥十有
六人徒百有六十人(圜音玄○圜圜土也天文貫索主賤人之牢九星規圓故以取象又)
(圜還也收教者期其往而能反也築土為城故以土名)
掌囚下士十有二人府六人史十有二人徒百有二十
人
(主拘繫當刑殺者)
掌戮下士二人史一人徒十有二人(主斬殺刑戮之事鄭氏曰戮辱也既)
(斬殺又辱之蓋若膊肆之類亦通凡囚者必戮掌囚掌戮二官相聯)
司厲掌盗賊之任噐貨賄(盗有強盗竊盗賊謂凡殺傷謀害人公取竊取人財者)
辨其物皆有數量賈而揭之入于司兵(賈音嫁)
(任噐所用以傷人取物兵噐貨賄其贜物凡盗賊必追得此為眞應給主者給主其應入官者皆有多寡)
(數目輕重權量書其賈而揭之不以微物為人侵没也入于司兵者任噐可用則用之貨賄亦以為造兵)
(噐之用)
(按盗賊任噐貨賄不以入九府者以其物為不義不可混于經用也必以入司兵者非徒使無棄物盖兵)
(主于除亂故以其所以為亂之具而還以治之是兵噐為有名雖小事而曲盡其道如此或謂盗賊之任)
(噐貨賄即與所捕之人則民争務于逐盗豈非止盗之方而事尤簡易乎是不然此秦人尚功首虜之法)
(驅民以利者也先王養民厚矣其有夷狄盗賊為生民患聲大義率而伐之民懷敵愾之心進死者有厚)
(賞退生者有顯戮何假于盗賊貨物以誘之且既開此端則將唯利是赴要功生事或自相争奪亂行干)
(紀無所不至是豈經常之灋哉唯夫灋制未備寇賊竊發則可以此誘民使人自為戰不當計其贓物以)
(阻&KR1542;弛之士耳○&KR1542;音托)
其奴男子入于辠隸女子入于舂槀凡有爵者與七十
者與未齕者皆不為奴(槀音犒齕清覲反毁齒也大約男八歲女七歲故字從七從齒)
(凡為盗賊者或辠未入于死或從死而减論或辠人家屬為從而連坐及女子有辠而應宫刑者皆謂之)
(奴男子入于辠隸服司隸之役女子入于舂人槀人以當幽閉之刑有爵者不為奴貴者不可以受辱亦)
(議貴之義七十與未齕者不為奴亦赦老耄幼弱之意也)
犬人掌犬牲凡祭祀共犬牲用牷物伏瘞亦如之(牷音全瘞)
音意(伏鄭氏曰伏犬以王車轢之即軷禮也爾雅曰祭地曰瘞埋祭祀伏瘞用純色之牲即牧人所謂毛之)
(也)凡幾珥沈辜用駹可也(幾當作&KR2304;從血駹與尨同明光反)&KR2304;珥沈辜之牲雖雜
(色不純亦無害右祭祀用犬之灋)凡相犬牽犬者屬焉掌其政治
(犬有三一田犬能有俊鈍二守犬性有兇良三食犬味有美惡賈四人以相之少儀犬則執紲徒十有六)
(人以牽之用于祭祀則辨其色用于賓客則酌其宜用于田守則擇其才性及夫畜飬供奉之灋皆所謂)
(政治也)
司圜掌收教罷民凡害人者弗使冠飾而加明刑焉任
之以事而收教之(罷音皮)
(收教者收而教之弗使冠飾者示其無禮不得同于成人之道也加明刑者書其所犯過惡庶其改之且)
(以警衆也任之以事者就其所能使有所為而不至于放弛可以習勞可以執藝所以強其罷而勸之善)
(亦使之自食其力不以無辠飬有辠也)
能改者上辠三年而舍中辠二年而舍下辠一年而舍
其不能改而出圜土者殺雖出三年不齒
(辠有上中下輕重之不同舍之有三年二年一年久近之異強戾不從教是謂不能改終于此而已故亦)
(終于圜土又或脱迯則服大辟為其復害人故除之也知悔悟而執事勤勞者是謂能改則出之然又必)
(三年而後得與平人齒恐其畏威而假之出外而復放僻也必期其變罷為強化暴為良所以收教之方)
(如此)
凡圜土之刑人也不虧體其罰人也不虧財
掌囚掌守盗賊凡囚者上辠梏拲而桎中辠桎梏下辠
梏王之同族拲有爵者桎以待弊辠及刑殺告刑于王
奉而適朝士加明梏以適市而刑殺之凡有爵者與王
之同族奉而適甸師氏以待刑殺(梏音谷桎音質拲音拱○凡囚者謂非賊)
(盗而以他辠拘囚者&KR1098;屬掌囚拘守之兩手共一木曰拲木在項曰梏在足曰桎梏告也以其所犯辠過示于衆也)
(凡囚禁者皆有梏故下辠惟梏中辠加之以桎使不得行之意上辠竆兇極惡虞其他變復加以拲使不)
(得有為待死而已王之同族與有爵者皆不梏不着暴其辠不忍以其親貴而犯辠又不欲以國人而議)
(親貴之辠也有爵者中辠桎上辠拲同族惟上辠則拲之中辠以下皆不施械凡此囚禁之法必至刑殺)
(而止故曰以待弊辠也及刑殺之期必告刑于王奉而適朝士者如記所謂王三宥之禮也有司執法無)
(可出之路于是百姓則適于市與衆棄之有爵與同族者則適甸師氏得辠天地祖宗也)
掌戮掌斬殺賊諜而搏之(鄭氏曰搏當為左傳膊諸城上之膊去衣磔之也○膊兵)
(各反)
凡殺其親者焚之殺王之親者辜之
(士之八成有邦賊謀為叛逆者邦諜敵國反間也鄭氏謂斬以鈇鉞若腰斬殺以刀刃若棄市賊諜者國)
(家莫大之害既斬殺而復膊之所以示戒也其親其辠人五服之親也焚之者付之于火以其忘本無親)
(不存其形王之親王有服之親也辜之者分裂其四肢以其不義無上不全其屍已上三者皆所謂辠不)
(容于死也)
凡殺人者踣諸市肆之三日刑盗于市凡辠之麗于灋
者亦如之唯王之同族與有爵者殺之于甸師氏凡軍
旅田役斬殺刑戮亦如之(踣弼北反足傾而偃仆猶倒死之云○肆之三日陳其尸)
(以警衆也其他若盗賊與凡他辠而刑殺者皆肆之三日軍旅田役斬殺刑戮亦肆之三日故&KR1098;曰亦如之也)
(王之同族與有爵者殺戮不屬掌戮故復申言之)
墨者使守門劓者使守關宮者使守内刖者使守囿髠
者使守積(髠音坤)
(墨劓二者其刑在面使之守門與門者聖人制刑不過治一以警百門關人一相遇必見之所以示戒也)
(囿者蕃育鳥獸之所但欲禁非時而入者無事于趨走故刖者守之宫者守内便于男女之際也髠者去)
(髮刑重于不使冠飾而輕于墨刑使之守積皆有以用之矣先王于辠人苟未入于死必有可生之道故)
(猶隨才而用之其不終絶人眞天地之無我也舊說以髠為同族之犯宮刑而減之者非也盖公族不翦)
(其類但可減為刖已下耳苟降從髠則應劓刖者不獲減刑乃反重耶)
司隸中士二人下士十有二人府五人史十人胥二十
人徒二百人(隸音厲古隸字作隸從隶執辠人也從木從示執木板示人也司隸之事莫重于搏)
(盗賊囚執人之事故其為字若此)
司隸掌五隸之灋辨其物而掌其政令(五隸之法者辠隸為一等四翟)
(為四等物謂衣服任噐辨之不得相雜政令謂各有所當執之役與其叙次灋度)
帥其民(即辠隸也)而搏盗賊役國中之辱事為百官積任噐
凡囚執人之事邦有祭祀賓客喪紀之事則役其煩辱
之事
(搏盗賊者蹤跡緝捕自有其灋罪隸嘗非為之人彼自得其機軸也百官于政教禮樂政事為詳而刑罰)
(非所尚故使辠隸積任噐用時需之用畢復收之也囚執人惟恐于疎漏掌于辠隸者亦因其能而使之)
(也國中辱事若宮人除其不蠲去其惡臭蜡氏除骴之類祭祀喪紀煩辱之事如典祀徵役于司隸而役)
(之喪禮隸人湼厠之類必役辠隸者以其人猥下而多強力且有辠戾當服賤役也)
掌帥四翟之隸使之皆服其邦之服執其邦之兵守王
宮與野舍之厲禁
(四翟之隸即師氏所謂使其屬帥四夷之隸也變夷言翟者東南多鳥凡翡翠多出南方故謂東南夷為)
(翟也服其邦之服者不易其宜執其邦之兵者各從其習王宮與野舍之守而使之者夷人之性朴野其)
(戴君之義如蜂蟻然純一而不貳且以蠻夷而視中國之天子若在天上尤所敬畏者故因其自欲效忠)
(而使之一以通在彼尊親之心一以示在此無外之意此唯四翟之隸為之辠隸不與故特言掌帥四翟)
(之隸也)
(司隸所帥五隸掌事凡六搏盗賊一也積任噐二也囚執人三也役煩辱四也已上四者皆辠隸之事守)
(厲禁五也飬鳥獸六也二者皆四翟之事以此知司隸雖掌五隸其中自有良善辠惡之分也)
辠隸百有二十人
(有辠而收奴者其發遣則由于司厲收而役之則權在于司隸役而司牧之則在于禁暴氏收奴之中必)
(有多才知而能役衆人者因而為之長其員止百二十人其餘有辠者皆隸之來者無常不可以定數拘)
(也)
辠隸掌役百官府與凡有守者掌使令之小事(凡有守者若宮)
(正之無去守掌固司險之守及守墓厲守祧之類使令之小事即煩辱之事也百官府其胥徒皆鄉民之選有)
(守者守禦為重其徒有不給故&KR1098;以司隸助之)○凡封國若家牛助為牽徬(徬弼)
(浪反○封國若家鄭氏曰建諸侯&KR1390;大夫家也牛助國以牛助轉徙也辠隸牽徬之在前曰牽在徬曰旁牽徬)
(牛車亦煩辱之事也)
其守王宮與其厲禁者如蠻隸之事(十四字宜屬閩隸誤衍于此按司隸)
(職止言掌帥四翟之隸守王宮與野舍之厲禁未有及于辠隸者盖辠隸乃免死之人故不可使守禁密之地)
(且宮正宮伯所掌士庶子虎賁氏之虎士司隸四翟之隸于王宮之守固自已足亦何假于辠隸又以文勢推)
(之豈有未言蠻隸而遽言如蠻隸之事乎閩隸正脱此簡故愚直以為誤衍于此也)
蠻隸百有二十人(南方夷)
閩隸百有二十人(東南夷閩音民)
夷隸百有二十人(東夷)
貉隸百有二十人(東北夷貉貊通)
(職方氏所掌有四夷八蠻七閩九貉五戎六狄之人民盖皆臣服于中國而此止于蠻夷閩貉者周人世)
(居西土其化先及西北故以服東南為貴且東方等夷秉性善良故因其效順而以屬之司隸也然皆止)
(于百二十人何也盖初設為定員于後而世其事繼而來者則統其下也舊說以為征夷所獲赦其死而)
(役之非也詳攷四隸之職唯有飬獸與守王宮二事其非俘獲可知果為俘獲自當屬之辠隸若其所生)
(子孫乃可屬此耳)
蠻隸掌役校人飬馬其在王宮者執其國之兵以守王
宮在野外則守厲禁
閩隸掌役畜飬鳥而阜蕃教擾之掌子則取隸焉(上下三隸)
(曰役校人役牧人役服不氏則此當云役掌畜脫一掌字夷隸貉隸云其守王宮與其守厲禁者如蠻隸之事)
(此亦當有此十六字&KR1098;缺文)
夷隸掌役牧人飬牛馬與鳥言其守王宮者與其守厲
禁者如蠻隸之事
貉隸掌役服不氏而飬獸而教擾之掌與獸言其守王
宮者與其守厲禁者如蠻隸之事
(蠻隸役校人飬馬夷隸役牧人飬牛馬中國之人能醫獸疾阜蕃教擾皆在校人牧人夷人但飬之而已)
(閩隸役掌畜而阜蕃教擾之家畜飬之特易故與掌畜同事也貉隸役服不氏飬獸而教擾之不言阜蕃)
(者猛獸不生乳于圈檻也夷隸與鳥言貉隸與獸言者左傳介葛盧聞牛鳴曰是生三犧皆用之矣辨鳥)
(語者亦然夷人去禽獸不遠故能如此設官職掌而與之言者欲知禽獸之情亦育萬物之一助也閩隸)
(所謂掌子則取隸焉者王氏曰子謂鳥所生閩隸取隸于己按掌畜掌飬卵鳥則此解為鳥子理或然也)
(然玩其文義亦有缺文)
布憲中士二人下士四人府二人史四人胥四人徒四
十人(憲者表縣示人而使之知因謂刑灋曰憲布者敷施周徧幽遠畢逹之意)
禁殺戮下士二人史一人徒十有二人(主禁民不得私相殺戮)
禁暴氏下士六人史三人胥六人徒六十人(主禁不服王法之人)
(禁殺戮之事少而顯禁暴氏之事多而微故其官與徒多寡之不同)
野廬氏下士六人胥十有二人徒百有二十人(主逹王畿之道)
(路)
蜡氏下士四人徒四十人(蜡音娶)
雍氏下士二人徒八人
萍氏下士二人徒八人
司寤氏下士二人徒八人(寤寐而覺也主覺以警衆)
司烜氏下士六人徒十有二人(烜興遠反火照也火燭于幽隠亦豫防之意)
條狼氏下士六人胥六人徒六十人
(條朴也詩伐其條枚謂枝之遠揚者以其細而條直故可以為朴用狼猛獸史稱豺狼當道以為惡人之)
(喻又狼所經道物皆殘毁不整故謂物亂曰狼籍此官主辟除故以條狼名)
修閭氏下士二人胥一人徒十有二人
布憲掌憲邦之刑禁正月之吉執旌節以宣布于四方
而憲邦之刑禁以詰四方邦國及其都鄙逹于四海(詰音)
(乞)
(小司寇令羣士宣布于四方此職奉行之其徒四十人豈能徧及盖書其刑禁之憲于民者下于方伯連)
(帥以及于諸侯于是侯國各為之宣布外薄四海靡不皆然凡有血氣者于天運一新之始無有不知王)
(政之所當刑禁者而避之布憲因而廵行詰察則四海之内凡有違于刑禁者靡不畢聞于王朝矣)
凡邦之大事合衆庶則以刑禁號令(大事會同軍旅田役王廵守也布憲)
(主布邦法故于合聚衆庶之時掌以刑禁號令若野刑軍刑野禁軍禁&KR1098;布憲號令之)
(易曰先王以明罰敕法先王之制刑豈視其民若禽獸唯欲其不見而網羅之哉常貴于暁示之使之知)
(而不敢犯乃為民父母之心也故大司寇正月之吉縣刑象之法于象魏布刑于邦國都鄙士師掌國之)
(五禁之法書而縣于門閭而復設此職專董其事執旌節以宣布于四方俾各憲之于所治豈有所謂不)
(教而殺者乎)
禁殺戮掌司斬殺戮者(司猶伺察之伺謂密覘視之也)凡傷人見血而
不以告者攘獄者遏訟者以告而誅之
(先王之世皆為齊民無有獨強自逞以雄長其醜類者縱而不問則寡弱者必受其陵虐固非王者同仁)
(之政且兩不相下必至互相仇殺以成大亂禁殺戮之設所以防其微也斬殺戮者吏民將家衆僮㒒私)
(致于法或兩下相斬相殺相戮也以兵噐傷人至于見血傷之重者復制之不得上聞獄大訟小有獄而)
(強奪聽斷使不得正于王法不法之事而私和之使不得訟于公庭皆武斷于鄕曲之事已上四者以其)
(竊君上之權漸不可長並此官告于司寇而誅之也)
禁暴氏掌禁庶民之亂暴力正者撟誣犯禁者作言語
而不信者以告而誅之(撟音矯)
(亂若執左道以亂政之亂别為異端非詆先王之道也暴若自暴之暴謂禮教為不足行也皆以堅彊之)
(力敢于為惡又自以為是故曰力正矯誣犯禁若偽稱制令假為符節而有所規圖以犯邦禁也作言語)
(而不信若析言破律及造言生事以疑衆者皆主此官禁察以告于司寇而誅之)
凡國聚衆庶則戮其犯禁者以徇(大事聚衆庶咸有禁令而復有犯之者故)
(此主執而戮之明正其辠且以示衆使無再誤也)
凡奚隸聚而出入者則司牧之戮其犯禁者
(奚民間婦女服役于后宮者隸夷隸之守王宮者故&KR1098;言出入謂出入于王宮也司牧者謂糾察統治之)
(不得非為有犯禁則戮之也舊以奚為女奴非也女奴主幽閉安得復有出入乎)
(先王之有政令禁戒期民之不犯也而兇頑之民視刑憲如飲食明知而故犯之又有姦巧之徒或造言)
(破律執左道以亂政則王法不得行民皆相率而入于衺惡此禁暴氏之設專司民之犯禁者也又周禮)
(設官王之宮寢六官必置其司故秋官雖若無與王官之事而司隸掌四翟之守奚以主舂槀之奴者皆)
(秋官之所有事夫奚隸在内則有内宰師氏以綂之矣其出入則司牧于禁暴氏先王于給事宮壼内外)
(之人防禦之嚴所以為端本清源之道而刑官亦有王宮之責故雖有大奸雄亦無敢恣行造亂也)
野廬氏掌逹國道路至于四畿比國郊及野之道路宿
息井樹
(遂人千夫有澮澮上有道萬夫有川川上有路逹之者刊荆棘脩橋梁自國都以至于四畺千里之内四)
(逹而無䧟絶也遺人凡國野之道十里有廬廬有飲食行人暫止之處所謂息也三十里有宿宿有路室)
(軍行之所止五十里有市市有侯館吉行之所止皆所謂宿也井以供食用樹以為蕃蔽皆行旅之所湏)
(者循而比之自國中至于郊野使常飭治而無頽廢二事皆屬地官此特逹之比之以便行人也已上道)
(路中便于行旅之事)
若有賓客則令守涂地之人聚柝之有相翔者誅之○
凡道路之舟車轚互者叙而行之○凡有節者及有爵
者至則為之辟(涂音塗柝柝通轚音擊)
(客途易為暴客所陵故于所止之處即使傍近之民聚柝之則姦細無所容其有無故翺翔而窺伺者即)
不闕之人搏闕(隘之處舟車最易阻塞轚閣)冣鬭
爭之端其始出于爭先闕之闕(面輻輳遂至停閣經久而不通者叙而行之使賤不得妨貴後)
(不得參前其有壅塞時唯交互者退之繼進者抑之或上或下一止一行即無不通矣有節者不可滯有)
(爵者不可慢故至于所止或舟車轚互之處皆為之辟也已上賓客行旅在道之事)
禁野之横行徑踰者(横行妄由田中徑射邪趨疾踰度越道渠恐其妨稼穡裂阡陌兼為)
(奸盗也必禁而絶之)
凡國之大事比脩除道路者掌凡道禁(脩除甃治也乃冬官之職道禁)
(若蜡氏禁刑者任人及凶服脩閭氏禁兵革趨行馳騁于國中者大事貴誠敬野廬氏復比之禁之○甃子救)
(反)○邦之大師則令埽道路且以幾禁行作不時者不
物者(不時謂不夙則暮不物衣服操持非常者在平日所常禁大師恐有奸人内賊及反間故申禁尤嚴)
(也○已上國之大事治其道路之事)
(帝王之所以彊理天下使政教之敷施者皆藉于道路以為之傳逹也周官于此特為致詳夏官有司險)
(合方氏主逹天下之道但治其大略而已此野廬氏則主逹畿内之道路盖侯國皆有是職故主其細夫)
(行旅之人莫便于宿息井樹則為之比莫不利于舟車轚互則為之叙異方之人率為暴客姦細之所窺)
(伺則為之守至于禁横行徑踰則道路嘗正而不衺禁不時不物則行人嘗清而不亂雖有迢遞遠行而)
(常如由于堂階間矣國語單襄公使過陳道茀不可行司里不授館客無寄寓而知陳之將亾野廬氏之)
(職其可忽乎)
蜡氏掌除骴(骴音恣○鄭氏曰骴死人骨及禽獸之骨也除之者常時揜而埋之不令暴露于溝)
(壑道路也)
凡國之大祭祀令州里除不蠲禁刑者任人及凶服者
以及郊野大師大賓客亦如之(蠲音涓不蠲不潔非止于骴也)
(刑者黥髠劓刖之屬任人坐圜土保任于外服明刑而執役司空者凶服執喪衰絰之人大祭祀致其精)
(明之極大師危事期于吉祥大賓客貴肅敬&KR1098;不當見此凶穢不祥之物刑戮凶服之人故州里至郊野)
(&KR1098;禁絶之)
若有死于道路者則令埋而置揭焉書其日月焉縣其
衣服任器于有地之官以待其人(揭音竭)
(行旅之人或獨行無伴不幸而有暴疾或饑渴寒暑而死于道路者則令其涂地之人瘞㘿之置揭者恐)
(日久使不失其處也書其日月使有稽攷也縣其衣服任器于有地之官謂所死處之有司使其家人可)
(識認也)
掌凡國之骴禁(若月令孟春掩胳㘿胔不止于死人也○胳音格胔即骴也)
(此職專掌潔清道路之事盖野廬氏分職也夫胔之在道其惡臭不可聞其慘怛不可見而于同類則尤)
(有甚于物者非特生者之所不宜而亦死者之所不安故其職獨重于人誠仁政之一事也蜡字從虫從)
(昔謂虫死停久臭腐為蠅蜹所集命名于此亦不忍斥言之意其始死者不特㘿之必待其人令有所歸)
(也國之大事則兼辟夫不祥亦清除之事也)
雍氏掌溝瀆澮池之禁凡害于國稼者○春令為阱擭
溝瀆之利于民者秋令塞阱杜擭○禁山之為苑澤之
沉者(阱穽通音淨擭音畫)
(水十百相冓謂之溝水之所會謂之澮水之大竇謂之瀆陂障之水為池夫溝瀆澮池本為國大利也而)
(小民恒挾其私智為利己害人之事故或以旱而為匽上流不恤他人者有盗人之水以自利者有决去)
(人之水以稿其苖者或以潦而曲為堤防以病他人者或决己之水而注之人者或决人之堤而淹没之)
(者至于因一竇之開成滔天水患一時之障至百年湮塞其為害于國稼大矣故雍氏專掌禁其事也穿)
(地為穴如井以䧟禽獸謂之穽穴中設木如鹿角以載禽獸使不能跳躍謂之擭春令為阱擭恐禽獸之)
(出而害苖也與大司馬夏苖意同為溝瀆者以春方資灌溉故為之以利于民秋則塞阱杜擭恐其或䧟)
(害人也至山中為苑囿惡其專利澤中毒水以取魚必至盡滅其類惡其非禮戕物且恐害人故&KR1098;禁之)
(也按雍古文作&KR3283;為防水濱障塞之意此雍氏主凡田野開鑿閉塞之事而以雍命官者民害莫大于壅)
(塞水利也)
萍氏掌國之水禁
(若盗决堤防阻絶有利溝渠私渡關津與鄭氏所謂水中害人之處及非時入水捕魚之類)
幾酒謹酒
(用酒有時酒誥惟祀兹酒及鄉飲酒昏娶為酒食以召鄉黨僚友幾者察其不當用而用或酒正之出入)
(非法也飲酒有節酒誥有政有事無彝酒記曰終日飲酒而不醉焉謹者戒其當飲者而勿過若抑戒既)
(立之正復佐之史是矣呂氏曰周公作酒誥其刑之重至盡執拘以歸于周予其殺此是冣初禁酒恐人)
(沉湎浸漬傷德敗性不過導廸民彝防閑私欲之意及其再變漢文帝為酒酺景帝以歲旱禁民酟酒恐)
(以有用為無用而民食不足比之酒誥所謂非惟不敢亦不暇已無此意然猶有重本抑末之心及至三)
(變自桑弘羊建榷酒之利其設心不過令私家不得擅為公家却自專其利耳古者禁人飲酒後來惟恐)
(人不飲酒也)
禁川游者(謂其私渡關津要害故禁絶之舊說雖習于川游必有溺而死者莫若禁之為無失亦通)
(萍氏掌水禁而兼酒者酒亦水類也夫水所以載亦所以覆酒所以為人合歡而溺則生禍命官曰萍取)
(其浮水面而不沈且本草著其能勝酒則載于水而不為害用于酒而不能溺周公之取類也何其深切)
(哉)
司寤氏掌夜時以星分夜以詔夜士夜禁禦晨行者禁
宵行者夜遊者(寐而省曰寤官以司寤名謂常覺而不寐也)
(夜則衆人皆寐奸盗恒乘間而出故立為行夜之人以相更代易曰重門擊柝以待暴客動于極靜之時)
(所以為預備之道也夜時冬至之夜五十九刻夏至之夜四十一刻猶今五更也夜士行夜檄候宮正夕)
(擊柝而比之脩閭氏國中宿枑柝之類以星分夜者以星見為夜時星没為暁時也自始夜至半曰宵日)
(未出曰晨其晨侵于夜而行者暮侵于宵而行者不可測其奸非也故晨行者禦之以待旦宵行者禁之)
(而不得行夜遊者盤樂逸遊俾晝作夜為非之端且妨衆人之息故嚴禁之三者皆所謂夜禁也司寤氏)
(以此詔夜士守廵之)
司烜氏掌以夫遂取明火于日以鑒取明水于月以共
祭祀之明齍明燭共明水(烜興絹反齍音資○夫遂謂木鐩也以木鐩鑽木于日中)
(則得火夫字未詳盖或木字之誤鑒水晶鏡也照于月則水滴而下然今人以火鏡照日亦得火即水晶鏡也)
(以方諸照月亦滴水即蚌之珠也此言燧鑒者用其盛者耳)
(取水火于日月以其隂陽之精未經人用無所汩亂清明純一故曰明以明火㸑粢曰明火以明火燃燎)
(曰明燭以明水共玄酒曰明水聖人祭祀所以致潔誠之至也)
凡邦之大事共墳燭庭燎(大事有昧爽或及暮者司烜共燭以為明墳鄭氏作蕡盖)
(以麻骨為燭幹易燃不滅今人多用之于義為通墳燭執于兩階者庭燎即大燭設于庭及門外者)中春
以木鐸脩火禁于國中軍旅脩火禁(脩火禁解見宮正彼言春秋于義為)
(備)
(國中火禁恐有失火之虞亦先事而戒也軍旅脩火禁軍中尤宜愼火也火之政令本屬夏官司爟而此)
(復脩之者以刑官主禁戒之事也)
邦若屋誅則為明竁焉(竁昌絹反)
(凡有辠或誅責或戕殺若徇罰朴罰憲罰之于市明刑于朝大辟于市必顯示于人欲以警衆之意唯宮)
(刑以下不可以風故于屋中誅之即勝國之社之屋也蠶惡風其室周密因謂刑者為下蠶室然幽暗則)
(行刑者無以為見故為之明竁竁穿穴也謂穿屋以霤光若今明瓦然如穿穴之有光故曰明竁也)
(按明水明火秋德清明之象蕡燭庭燎主司照而亦以察奸明竁用刑所須火禁刑官禁戒之事故秋官)
(特設此職云)
條狼氏掌執鞭以趨辟王出入則八人夾道公則六人
侯伯則四人子男則二人
(凡王出入虎賁氏先後王而趨在王前後也旅賁士夾王車而趨在王左右也條狼氏八人夾道趨辟則)
(兩兩相偶夾馳道而在前也執鞭所以為威公則六人而下在其國及至王國皆然盖亦各有條狼氏故)
(幷著于此)
凡誓執鞭以趨于前且命之(凡誓大將主之條狼氏命之)
誓㒒右曰殺誓馭曰車轘(轘音還)誓大夫曰敢不關鞭五
百誓師曰三百誓邦之大史曰殺誓小史曰墨
(㒒右車之右殺斬也馭車之御車轘車裂也二者王與大將軀命所繫故刑之特重或謂古無車轘之刑)
(然觀古者辠人不孥而丼誓所稱左不攻于左右不攻于右御非其馬之政汝不恭命予則孥戮汝者蓋)
(軍灋與平常自不同也大夫參將而下也軍令貴一故以順命為上孫子法曰大吏怒而不服遇敵懟而)
(自戰將不知其能曰崩此兵之大忌故有不關白于大將者鞭五百師謂大師主執同律以聽軍聲有失)
(悮則鞭三百即書鞭作官刑也大史抱天時與大師同車天時者軍事所重其有失悮為辠大矣故殺小)
(史凡軍事佐大史其辠差輕故服墨刑也)
(士師職以五戒先後刑罰一曰誓用之于軍旅故此所謂誓專主軍旅而言觀書丼誓湯誓泰誓牧誓費)
(誓秦誓皆主軍旅之事可見矣此本夏官之事而掌于此者兵刑本一事也然所誓止于此盖皆主官中)
(領袖而言其他馭士之法與僨軍之誅則自有司馬之法故不繫于此也又按訝士邦之大事聚衆庶則)
(讀其誓禁指田役之類即月令田司徒北面以誓之也田役之事比師旅為輕故訝士司徒掌之又祀五)
(帝冡宰掌百官之誓戒司寇涖誓百官郊特牲卜祭之日王立于澤親聽誓命祭祀之事亦與軍旅不同)
(冡宰司寇自為之故皆不屬于條狼氏也又曲禮約信曰誓書顧命恐不獲誓言嗣盖誓又為戒辭通稱)
(也)
脩閭氏掌比國中宿互柝者與其國粥而比其追胥者
而賞罰之(粥音育○國中城郭中也互即梐枑一名行馬所以斷行人柝行夜所擊以廵警宿謂擊)
(柝守互之夜士粥養也謂起徒役外遊養之羡卒也追胥追捕盗賊而竭作也宿互柝與追胥者有在否勤惰)
(勤而得獲者宜賞惰而失脱者宜罰&KR1098;脩閭氏比之也)○禁徑逾者與以兵革趨
行者與馳騁于國中者(徑踰已下三者&KR1098;姦非之人若無故而為此者徑踰則傷禾稼)
(兵革趨行則惑衆騎乘馳騁于國中則傷人故&KR1098;禁之)○邦有故則令守其閭互
惟執節者不幾(寇戎烖喪等防姦非乘之以為變令各里之人守其閭互以斷出入則姦慝無)
(所容有節者不幾通使命往來也)
(凡廵警之事王宮之比宮正掌之國門之守司門掌之國中九經九緯之道不可無備也二十五家為里)
(里有門曰閭閭有宿互柝一有緩急守此足矣故特設脩閭氏專掌其事以時比而脩之有故率而令之)
(闔扇梐枑道皆險也國粥追胥人盡兵也所以姦慝無自而匿秋官之設豈止刑獄之事而已哉)
(按聖人于秋官之設屬恒主教于未然防于無形民之道貴柔不貴剛禁殺戮皆強梁武斷之事也人之)
(從善當奬勸而不可以阻尼禁暴氏皆以姦慝犯禁而不成人之美者也道路河渠之紛紜不良之所逞)
(也深山大澤幽夜之中藏奸之所也水火有大利而亦有大害不可以不防酒者人之所大欲而亦有大)
(禍不可以沈溺則有野廬氏蜡氏雍氏萍氏司寤氏司烜氏相與錯綜廉察則亂何自而生哉百辟之守)
(莫大于王宮后宮與王之出入也故内宰宮正既掌其政令矣而守王宮之隸執事后宮之奚禁暴氏復)
(司牧之大㒒虎賁既掌其前驅趨辟矣而條狼氏復趨辟之盖以王者動止之處必以刑官臨之則人自)
(知警畏也國家之政莫大于祭祀喪紀軍旅賓客也故鄕遂縣方士既各掌其禁令而戮其犯命矣而野)
(廬氏蜡氏復掌其道禁禁暴氏戮其犯命者條狼氏掌其辟誓盖國之大事必以刑官涖之則人心自肅)
(然也萬一有奸盗竊發或辠人脱迯則有脩閭氏之法人盡兵而道皆險何地可匿何路可脱哉故周公)
(設官以不知者驟觀之若繁而不整然詳攷之必各有所司則其心精專而事益嚴密乃知其繁而理雜)
(而不越也)
周禮傳卷五上
周禮傳卷五下明王應電撰
秋官下
冥氏下士二人徒八人(冥音名掩覆不明意猛獸主掩取故以冥命官)
庶氏下士一人徒四人(庶音注繁庶名○毒蠱惡物其生繁庶掌其治療故命官曰庶)
宂氏下士一人徒四人(主除獸之宂居者取之有灋故有世其官者)
翨氏下士二人徒八人(翨記翅二音翨鳥羽也職主攻猛鳥鳥之猛在翨故以名)
柞氏下士八人徒二十人(柞音窄詩云載芟載柞除木之名也職掌攻木之政)
薙氏下士二人徒二十人(薙音涕治草之名惡草生于庭除及稼圃者職主殺之)
硩蔟氏下士一人徒一人(硩擿剔二音字從石從折謂以石投擊而擿取之蔟清獨)
(反聚也指鳥巢言)
翦氏下士一人徒二人(剪古剪字從羽言剪之如鳥羽之齊也借斷截義職主除蠱蠧)
(故名)
赤犮氏下士一人徒二人(赤犮音赫䟦鄭氏曰猶言捇拔主除蟲豸自㘿者說文捇)
(裂也)
蟈氏下士一人徒二人(蟈教獲反掌除水蟲月令蝼蟈鳴其鳴與螻蛄同時故並言之)
(蟈鳴聲尤聒人耳故以蟈名官)
壺涿氏下士一人徒二人(涿哲角反鄭氏曰壺瓦鼔也涿擊也主以土鼔去水中毒)
(蟲也)
庭氏下士一人徒二人(主射夭鳥令庭除潔清者也故以庭氏名官)
冥氏掌設弧張為阱擭以攻猛獸以靈鼔敺之(阱穽通擭月卦)
(反敺音區○弧弓也張謂張弧為機以伺之書所謂若虞機張也或曰罿罦之屬謂張網取之也亦通靈鼔社)
(祭之鼔○罿昌容反罦弼表反)若得其獸則獻其皮革齒須備(皮存毛有文章)
(者革無文章而去毛者湏頥下須備謂爪也)
(弧張阱擭所以攻取猛獸其有脱走或來迫人則以靈鼔敺之使驚趨弧阱或遠去猛獸不易得故言若)
(得獻其皮革齒湏備不特去其害亦資其用也按猛獸多力非人所能敵貴以不見而取之弧張䧟穽皆)
(然古密字作從從必取弋鳥必獲以其盖覆之密耳即冥之意寇賊有梟鷙飊悍如猛獸者故兵法)
(曰形人而我無形取其不見掩其不備亦禦暴客之一道苟必欲堂堂正正與面決勝負何異於與猛烈)
(禽獸鬭其爪牙者哉)
庶氏掌除毒蠱以攻說禬之嘉草攻之
(蠱類非一春秋傳皿蟲為蠱謂虫生器中即翦氏蠧類也女惑男為蠱指神明内蝕言也此所謂毒蠱若)
(傳尸癆虫父子氣類相傳者及凡人臟腑所生虫其生息甚繁其種類亦甚多也又鬼方之人能為蠱毒)
(害人故鄭註引漢律曰敢蠱人及教令者棄市治蠱之灋不一或以祝或以藥或鍼炙割取隨人所傳授)
(要取能除害而已攻說禬之祀以隂陽正神而邪神自退避嘉草攻之以藥石能殺鬼邪者攻之其虫自)
(死也)
凡敺蠱則令之比之(凡有患蠱疾者司寇令庶氏敺之而比其優劣或曰庶氏既掌此治)
(法矣隨所在之人其術有出于庶氏之外者庶氏復令之而比其優劣盖竒疾則有竒方不可以舊法拘也亦)
(通)
穴氏掌攻蟄獸各以其物火之以時獻其珍異皮革(蟄丞)
(立反)
(蟄獸非冬藏之蟄但取其穴居如蟄耳觀以穴名官可見盖凡城狐社鼠及獸之作穴于冡墓者為患非)
(小義宜伐取然有所忌不敢急攻取之之法必燒其所食之物于穴外乃可餌而得也狐鼠之類其皮尤)
(貴肉亦有珍異者故以時獻之舊說以蟄為熊羆冬藏之屬獸之蟄者恐不得誘而出之耳)
翨氏掌攻猛鳥各以其物為媒而掎之以時獻其羽翮
(猛鳥鷹隼之屬各以其物随其性之所宜或以鳩鴿之雛或以匹類但可媒而獲之者其法非一也掎羈)
(其足翮鳥之六翮翅之冣強者用為矢翼尤為勁利故獻之○掎音紀)
柞氏掌攻草木及林麓(舒氏曰草字衍文)
(凡惡木必易生難滅掌攻木者去居地中惡木也木叢生曰林山足曰麓攻林麓者去其繁翳及除舊植)
(新也)
夏日至令刊陽木而火之冬日至令剥隂木而水之若
欲其化也則春秋變其水火凡攻木者掌其政令
(刊剝皆謂斫去其次地之皮互言之耳王氏曰木生于山南為陽生于山北為隂其隂陽之氣既偏勝矣)
(又因至陽之日刊而火之至隂之日剝而水之則不勝其隂陽之盛氣宜其死而不復生也化者化而為)
(土也隂木既水之矣至春又從而火之陽木既火之矣至秋又從而水之則其孽薄于隂陽相沴之氣化)
(為土也愚按草木自有得隂陽之氣者若梅桃榆柳菜麥萌于冬而成于夏松栢橘柚稻黍盛于夏而成)
(于冬可以見之矣故欲殺之者夏刊陽冬刊隂以摧其生長之性欲用之者冬斬陽夏斬隂取其堅韌之)
(時若山南山北唯林麓則可平地則不通合之乃備王氏曰先王之于林麓欲其材木為用則設官為厲)
(禁以養蕃之欲其地宅民稼穡則刊剥而化之帝省其山松栢斯兑柞棫斯拔則虞衡之官修焉作之屛)
(之其菑其翳修之平之其灌其栵則柞氏之職用焉○菑音兹)
薙氏掌殺草春始生而萌之夏日至而夷之秋繩而芟
之冬日至而耜之若欲其化也則以水火變之
(春時始有萌芽而去之其為力易夏至酷暑之時以鉤鎌于烈日中迫地除之亦能使之死秋時含實曰)
(䋲芟其䋲則實不成熟所以滅其種冬至極寒之時以耜測凍土剗之則其根不復存此皆所謂殺草之)
(法也化謂和柔其土而耕稼之也以火燒其所芟之草既而水之則其土脉自和月令季夏燒薙行水利)
(以殺草如以熱湯可以糞田疇美土疆是也○芟恤咸反鐮音廉剗音産)
掌凡殺草之政令
(掌殺草者主公家之草薙氏自為之掌凡殺草之政令者主埸圃田疇之草教民為之也按草一微物耳)
(特設官以掌之何也蓋草之為物無種而生不滋而榮高下原隰在在有之蕪穢潔清之地使不可居殄)
(絶嘉種令無噍類少失于防閑則瀰漫糾纏後雖致力加倍而且嬰其害矣故立之專職俾得專心致志)
(以治之苟失于芟除則責有所歸計其禄食不過二十二井公田之入而國中郊野可以無草害所以為)
(力省而事治也)
硩蔟氏掌覆夭鳥之巢(夭與妖同夭鳥得隂陽偏邪之氣而生飛集入屋能為不祥若)
(鴞鵩鬼車之類也)以方書十日之號十有二辰之號十有二月
之號十有二歲之號二十有八星之號縣其巢上則去
之(鄭氏曰覆猶毁也方版也日從甲至癸之十干辰從子至亥之十二支月與歲者爾雅釋天文太歲在寅)
(曰攝提格在夘曰單閼在辰曰執徐在巳曰大荒落在午曰敦牂在未曰恊洽在申曰涒灘在酉曰作噩在戌)
(曰閹茂在亥曰大淵獻在子曰困敦在丑曰赤奮若又正月為泰二月為如三月為寎四月為余五月為臯六)
(月為且七月為相八月為壯九月為玄十月為陽十一月為辜十二月為涂星謂從角至軫右旋數之)
(歲日月星辰所臨之位號皆天地正氣神明之所在故書其全則妖自不能容而去之道家之符盖亦此)
(意凡有鬼神之祅亦當用此灋也)
翦氏掌除蠧物(蠧音妬○蠧字建首從槖省指囊槖中所生故鄭氏以為蠧物穿食噐物也又)
(若蚤虱臭虱書蠧魚皆是又蠱亦蠧類故翦氏亦與庶氏相通而云凡庶蠱之事也)以攻禜攻之
以莽草熏之凡庶蠱之事(禜音詠)
(蠧物在噐物衣服臟腑之内難以攻取且其類甚繁不可斷滅故庶氏以攻說禬之翦氏以攻禜攻之禜)
(祭名主祈于正神以逐其邪庶氏以嘉草攻之翦氏以莽草熏之並主以藥物治之也)
赤犮氏掌除牆屋以&KR1849;炭攻之以灰洒毒之凡隙屋除
其蟲(洒恤買反音埋)
(凡牆屋無空則凡蛇蝎蠼螋蜈蚣白蟻之類必不能藏&KR1849;炭大蛤灰掌&KR1849;所其其質黏故以塞墻屋其性)
(烈故沃灰以洒之則䖝死此主藏于墻屋者言隙屋謂墻屋有相夾處亦虫豸所埋故幷除之○豸氶禮)
(反無足虫)
蟈氏掌去鼃黽(鼃英瓜反黽明梗反○鼃即蟈也黽耿黽也與鼃同類其形差小而怒鳴則一)
(故並去之)焚牡蘜以灰洒之則死以其烟被之則凡水蟲無
聲(蘜菊通○牡蘜鄭氏云蘜有黃華為牝牡蘜其不華者未詳是否以牡蘜所焚之灰洒之則鼃黽死焚牡)
(蘜而其烟被于水面則凡水䖝之有聲者能令其喑也)
(人心通竅于耳目鼻口投間扺隙皆足為病先王為之冕旒蔽目紸纊塞耳使神明内藴而又有銜枚氏)
(以司嚻庶幾奏假無言内斯靜專矣唯夫蟲鳥之聲能亂人聽故特設射鳥氏以敺烏鳶蟈氏以除水蟲)
(所以齋肅嚴静内外交脩之道不然聖人豈于此微物而為之設官哉)
壺涿氏掌除水蟲(鄭氏曰水狐蜮之屬)蟲以炮土之鼔敺之以焚
石投之若欲殺其神則以牡橭午貫象齒而沈之則其
神死淵為陵(炮音苞橭音孤○炮土之鼔瓦鼔也神水神龍象也橭山榆也以牡橭木為榦以)
(象齒縱横貫之為十字沉之水中也)
(劉氏曰土之性沉而克乎水炮而為鼔擊諸水上則深淵可達入水而應于土故也王氏曰以牡橭午貫)
(象齒而沉之水神感其氣而死其神既死則淵實為陵聖人所以變化驅除之術非深竆物理之生克孰)
(能與此夫琥珀拾芥礠石引鍼戎盬累卯獺膽分杯壊漆以蟹浣錦以魚散血以藕皮毁金以羊角皆出)
(自然之理也)
庭氏掌射國中之夭鳥若不見其鳥獸則以救日之弓
與救月之矢夜射之若神也則以大隂之弓與枉矢射
之(夭妖通○鄭氏曰不見鳥獸謂夜來鳴呼為怪者獸狐狼之屬神謂非鳥獸之聲若神降于莘或叫于宋)
(大廟嘻嘻出出者救日之弓救月之矢謂救日月所作之弓矢也大隂之弓即救月之弓枉矢其救日之矢歟)
(不言救月之弓與救日之矢互言之救日用枉矢則救月以恒矢可知也)
(王氏曰救日月之弓矢精氣足以勝妖故以此射之按司弓矢職云枉矢利火射薛氏曰枉矢狀如流星)
(行時有光蓋取以陽勝隂之意也)
(按冥氏以下十二官皆主以刑而除夫鳥獸䖝魚草木之為害于人者冥氏攻猛獸穴氏攻蟄獸翨氏攻)
(猛鳥硩蔟氏覆夭鳥之巢皆惡鳥獸之有種類者庭氏射夭鳥謂感不正之氣所生而無種者庶氏除毒)
(蠱翦氏除蠧物赤友氏除牆屋貍䖝蟈氏去鼃黽壺涿氏除水䖝天地有猛烈肅殺偏邪乖戾不正不和)
(之氣物感之而生大而豺狼蛇虺小而䖝蠧蚤虱皆為害于人以至柞氏之攻木薙氏之殺草聖人皆每)
(事設官者盖各司其事則精專而不貳且並以氏名豈古人于小道必有世執其業者故以世官歟)
(又按自古聖人為網罟以佃漁之後人之于禽獸虫魚縱之則傷義過殺則不仁周禮于六官皆有育萬)
(物之責而治教政刑于是分掌焉故天官之獸人&KR1547;人鱉人曰時田時䱷時簎總執其佃漁之政使不暴)
(天物也地官之虞衡掌山澤之政令厲禁所以長蕃鳥獸草木也春官之大司樂樂六變而致羽蠃鱗毛)
(介象之物致中和以作動物也夏官掌政而有服不氏以服猛獸射鳥氏以敺烏鳶則鳥獸之不服者猶)
(馴之以攻取之政而況負固放弑之國乎秋官掌刑而有冥氏已下十二官則凡猛鷙昆虫與夫托于神)
(姦而為害者並不能逃夫刑罰之威而况于姦慝暴亂之人乎分之則有覆載生殺之異合之則均有曲)
(成之責非聖人其孰能與于此哉又天官不當司小事而有獸人已下四官以其聮職膳夫夏官主正不)
(服之鳥獸而有掌畜之官亦主于教擾周禮設官亦有以類相附者政刑之事實相表裹也○藉昌角反)
銜枚氏下士二人徒八人(鄭氏曰銜枚止言語囂讙也枚狀如箸横銜之為之繣結)
(于項按枚非能禁止人言但銜之則知所警戒而自不敢言耳)
銜枚氏掌司嚻國之大祭祀令禁無嚻軍旅田役令銜
枚禁嘂呼歎嗚於國中者行歌哭于國中之道者(嚻音梟嘂)
(音呌)
(人心屬火通竅于舌好動而不靜故多言乃人之常苟不有以禁之則宗廟朝廷禮法之地軍旅田役威)
(嚴之所惟有喧囂之聲而將不顧矣掌司囂者察在朝者言語無得喧嘩此與朝士之禁族談聮職也大)
(祭祀令助祭者禁止喧嚻所謂奏假無言也軍旅田役人衆不能徧喻故令銜枚以知戒所謂選徒囂囂)
(有聞無聲也聲大而急曰嘂高而緩曰呼嗟怨曰歎悲傷曰嗚與夫行歌行哭者皆惑衆且不祥故此官)
(&KR1098;禁之)
伊耆氏下士一人徒二人(耆音祈)
(伊字從人從尹謂人有所輔而有立不偏耆老人也杖者老人所伊此官共齒杖故以伊耆氏名又郊特)
(牲云伊耆氏始為蜡明堂位云土鼔蕢桴葦籥伊耆氏之樂也盖古王者之號以其始為蜡禮以息老物)
(故杖以安老取其號以示義秋之德物成而養之伊耆氏主優老有養意且軍旅授有爵者杖亦警戒意)
(故屬之秋官)
伊耆氏掌國之大祭祀共其杖咸軍旅授有爵者杖共
王之齒杖(咸古緘字)
(王制八十杖于朝然必君賜之乃敢杖故曰王之齒杖臣有年齒當杖者以王命賜之杖主伊耆氏共之)
(祭祀尚敬雖當杖者不敢執主伊耆氏緘之事畢復授之此其專職也軍旅凡有爵者軍將師帥旅帥卒)
(長兩司馬之屬各當有杖以表尊立威示衆施教泰誓所謂左杖黃銊也亦伊耆氏授之此盖兼職也)
附載八蜡說
禮記郊特牲云天子大蜡八蜡也者索也歲十二月合
聚萬物而索饗之也主先嗇(神農氏始知粒食)而祭司嗇也(后稷)
(教民稼穡)祭百種以報嗇也(百榖之神)饗農(田畯)及郵(郵亭即茇舍猶詩召伯所)
(茇也)表(正日景法噐農家所取以測候及作室者)畷(阡陌間封土以為界限者)禽獸(猫虎)仁之
至義之盡也古之君子使之必報之(通上五者皆農家所使)迎猫
為其食田鼠也迎虎為其食田豕也迎而祭之也(謂迎猫虎)
(之神)祭坊(徑畛涂道路)與水(遂溝洫澮川)庸事也(庸功也坊水各有所事于民有功)
(愚按大蜡之祭合聚萬物而索饗之故曰蜡觀字從䖝可見曰主先嗇而祭司嗇祭百種以報嗇者蓋主)
(祭先農配以后稷而因以祭百種曰饗農及郵表畷禽獸者盖饗田畯而及其所居所有事之物神與嗇)
(人與物語意自有抑揚而不相混豈以神農后稷之尊神田畯農官而同于禽獸噐物之類哉故所謂八)
(者百種一郵二表三畷四猫五虎六坊七水八也)
大行人中大夫二人小行人下大夫四人司儀上士八
人中士十有六人行夫下士三十有二人府四人史八
人胥八人徒八十人
(秋官司寇序官曰掌邦刑以佐王刑邦國大宰刑典小宰刑職並先之以詰邦國書周官司宼掌邦禁詰)
(姦慝除暴亂夫所謂姦慝暴亂孰有大于邦國之不道者哉彼其挾崇高富強之資以為惡誠所謂虎而)
(翼者苟非王國有以制馭之將安所忌憚且法之不行自上犯之苟不此之務而唯小民之過誤是詰正)
(猶舍豺狼而逐狐狸也此周禮所以詰之刑之必以邦國為首歟記曰人藏其心不可測度也欲一以竆)
(之舍禮何以哉故劉康公以成子之授脤不敬而知其不反蓋失禮則入刑謂之刑邦國者非必加以刑)
(罰謂先正以灋則之云耳夫行人之職在虞廷為四嶽之官所謂賓于四門也而周公以之屬于秋官者)
(主于齊之以禮而雍穆之齊之不從而後有掌交以諭之利害匡人逹之灋則其又不改而後有司馬之)
(灋設官之旨深哉)
環人中士四人史四人胥四人徒四十人(夏官亦有此屬與此名同)
(意異)
象胥每翟上士一人中士二人下士八人徒二十人
(禮記王制東方曰寄南方曰象西方曰翟北方曰譯皆通夷狄之言者翟即司隸四翟蠻閩夷貉也此官)
(主通四夷之言而總以象名又但舉夫每翟者周之化自北而南也胥者有才知之稱)
掌客上士二人下士四人府一人史二人胥二人徒二
十人(主賓客牢禮之數)
掌訝中士八人府二人史四人胥四人徒四十人
(訝迎也專主迎送之事故以訝名鄕士之屬復有訝士者其職主迎國獄訟然亦兼迎賓者蓋以刑官而)
(迎賓客人無敢犯而賓客亦無敢越禮也)
掌交中士八人府二人史四人徒三十有二人
(交通也使王之情通于諸侯諸侯及萬民之情通于王也易曰上下不交而天下無邦此掌交之所由設)
(歟)
掌察四方中士八人史四人徒十有六人(主督察邦國之事)
掌貨賄下士十有六人史四人徒三十有二人
(凡賓客貢獻王國侑贈之貨賄必經行人之屬掌貨賄之手主傳道而不停留者故士徒皆多有史而無)
(府也)
大行人掌大賓之禮及大客之儀以親諸侯春朝諸侯
而圖天下之事秋覲以比邦國之功夏宗以陳天下之
謨冬遇以恊諸侯之慮時會以發四方之禁殷同以施
天下之政○時聘以結諸侯之好殷頫以除邦國之慝
間問以諭諸侯之志歸脤以交諸侯之福賀慶以贊諸
侯之喜致禬以補諸侯之烖
(大賓來朝之諸侯大客來朝之孤卿大夫然分言則有異單言亦可通稱觀詩稱宋公為有客可見言禮)
(儀者亦互文也王者灋天行道春者天運一新因朝以圖天下之事詢謀咨度若舜之明目達聰也夏者)
(天道大亨因宗以陳天下之謨興利除害政無不舉也秋者物皆成實因覲以比邦國之功治功至秋而)
(成比之使無怠荒也冬者天運一終周而復始因遇以協諸侯之慮謀有同異協之使無不一則治常出)
(于一也朝宗覲遇王朝于四時各有其政九服邦國自一歲一見以至于世王雖有疏數之期但隨其所)
(至王朝之時即行其禮得與聞其政發四方之禁者將行九伐合諸侯而命事也殷同者王不歲守諸侯)
(衆見天子施天下之政如巡守之禮也語意與大宗伯小異者彼以諸侯有事天子而天子親禮之為文)
(此專以天子施政教于天下因諸侯之來而親禮之為文也○時聘者天子使王臣聘問列國以致和好)
(之情内府凡適四方使者共其所受之物而奉之典瑞所謂琬圭以治德以結好春秋此禮猶存天王使)
(凡伯南季聘于隠仍叔之子家父聘于桓是也殷頫即下文三歲徧頫四海之廣一日不謹則釁蘖萌焉)
(王臣徧視列國使其兢業戒慎不敢違禮也語意與大宗伯不同彼以諸侯使臣聘頫天子言此則以天)
(子使臣聘頫諸侯立文與間問一例也舊說以諸侯使臣來聘頫王以禮見之而結其恩好牽合甚矣間)
(問者小聘曰問王臣存問于列國使諸侯之志靡不曉諭王之善意也歸脤者宗廟社稷之胙分惠于同)
(姓之國及異姓有大功者共享神之福賀慶者諸侯有嘉事若冠昏之類則賀慶之以贊助其喜致禬者)
(即大宗伯凶禮五以哀邦國之憂也朝宗覲遇會同天子因諸侯之來而待之之禮聘頫問脤賀天子使)
(其臣下交于諸侯之禮王之所以親諸侯者如此)
以九儀辨諸侯之命等諸臣之爵以同邦國之禮而待
其賓客
(九儀即九命之儀也公侯伯子男自九命至五命諸侯之孤卿大夫士其爵自四命至一命命與爵旣定)
(天下邦國之君臣相聚一以是為準而待之更無相奪倫所以同邦國之禮也)
上公之禮執桓圭九寸繅藉九寸冕服九章建常九斿
樊纓九就貳車九乘介九人禮九牢其朝位賓主之間
九十步立當車軹擯者五人廟中將幣三享王禮再祼
而酢饗禮九獻食禮九舉出入五積三問三勞(繅音藻藉音榭)
(斿由旒二音軹哲禮反祼灌通食音嗣子賜反勞去聲)
諸侯之禮執信圭七寸繅藉七寸冕服七章建常七斿
樊纓七就貳車七乘介七人禮七牢朝位賓主之間七
十步立當前疾擯者四人廟中將幣三享王禮一祼而
酢饗禮七獻食禮七舉出入四積再問再勞諸伯執躬
圭其他皆如諸侯之禮(信如字)
諸子執榖璧五寸繅藉五寸冕服五章建常五斿樊纓
五就貳車五乘介五人禮五牢朝位賓主之間五十步
立當車衡擯者三人廟中將幣三享王禮一祼不酢饗
禮五獻食禮五舉出入三積一問一勞諸男執蒲璧其
他皆如諸子之禮
(此所謂辨諸侯之命也桓信躬榖蒲諸侯守圭繅藉織為繅文以藉玉者各如其玉之長此守國之瑞玉)
(朝聘則執以為信也○冕服者冕而所服之衣龍山雉火宗彛藻米黼黻公自龍而下曰衮衣其章九冕)
(之斿亦九侯伯自雉而下曰鷩衣其章七冕之斿亦七子男自宗彛而下曰毳衣其章五冕之斿亦五也)
(常所建之旌旗旂縿所垂也樊馬腹帶纓馬面鞅采色一成曰就貳車副車舜典曰車服以庸辨尊卑者)
(莫大于此二者也○介輔已行禮者擯主國所使出接賓者擯用命數之半故介則以九七五而擯則以)
(五四三謙己之意也朝位大門外王車出迎相見處也上公未至門九十步侯伯七十步子男五十步迎)
(送以遠為敬也軹車轂末前疾輪在前疾處衡駕馬之處盖車自後而下以進前為敬王立當軫故公則)
(當軹侯伯則當輪子男則當衡也此門外迎送之禮○廟中受命于祖廟也諸侯將幣以享王五等諸侯)
(皆三享束帛加璧庭實唯國所有明臣職也王禮王以鬱鬯禮賓致其誠如禮神也上公再祼而酢者王)
(酌圭瓉祼賓大宗酌璋瓚代后再祼于是賓酢王侯伯一祼而酢者王祼賓賓酢王無后祼禮也子男一)
(祼不酢王祼賓而已賓不酢王也饗禮者朝享後日王速賓就廟中以大牢飲賓以酒為主每獻有獻酢)
(酬如是者凡九行或七行五行也食禮者以大牢食賓以食為主一舉牲體而一舉樂如是者凡九舉或)
(七舉五舉也此廟中受享及饗食之禮○禮九牢七牢五牢者謂朝享後致饔餼大禮陳之于舘者也三)
(牲具為牢此在館之禮○出入者自來而入至去而出也積者僕從車馬之費有牢禮米禾芻薪問者問)
(其無恙勞者慰勞其勞苦此在道之禮○自瑞玉車服及在朝在館在途其禮無不同而有隆殺之義大)
(要上公九命故以九為節侯伯七命故以七為節子男五命故以五為節也)
凡大國之孤執皮帛以繼小國之君出入三積不問一
勞朝位當車前不交擯廟中無相以酒禮之其他皆眡
小國之君○凡諸侯之卿其禮各下其君之禮二等以
下及其大夫士皆如之(一本無之禮二字)
(此所謂等諸臣之爵也大國之孤不問不交擯無相以酒禮之無祼酢未有君道也其他眡小國之君者)
(謂禮五牢饗禮五獻食禮五舉也○諸侯之卿各下其君之禮二等者凡諸侯國君之禮三上公九命為)
(大國其禮為上等伯視侯皆七命為次國其禮為中等男視子皆五命其禮為下等凡三等也臣之禮自)
(四命以至一命凡四等也諸侯之卿各下其君之禮二等然則大國上等下其君二等則當與小國之君)
(同禮故傳曰大國之孤當小國之君固周制也正謂此耳又下及其大夫士故卿三命大夫再命上士一)
(命也次國中等下其君二等故卿三命又下及其大夫士故大夫再命上士一命也小國下等下其君二)
(等故卿再命又下及其大夫士故大夫一命其冕服車旗擯相朝位饗食之禮皆以是為差也)
大行人侯國君臣禮儀圖
邦畿方千里其外方五百里謂之侯服歲一見其貢祀
物又其外方五百里謂之甸服二歲一見其貢嬪物又
其外方五百里謂之男服三歲一見其貢噐物又其外
方五百里謂之采服四歲一見其貢服物又其外方五
百里謂之衛服五歲一見其貢材物又其外方五百里
謂之要服六歲一見其貢貨物九州之外謂之蕃國世
一見各以其所貴寳為摯(嬪音賓要平聲蕃音凡)
(畿猶限也侯甸男采衛義見大司馬五服之外謂之要服取要束之意大司馬謂之蠻服者取羈糜之意)
(也九州之外謂之蕃國以蕃屏為義大司馬分為夷鎮蕃三服其義一也祀嬪噐服材物義見冡宰莫重)
(于祀故侯服貢之莫要于嬪故甸服貢之成噐非一方所有故男服貢之幣與服相類雖遠易致故采服)
(貢之美材者遠方所有故衛服貢之貨者不易得而易致故要服貢之此亦約六服所貢之大分而言耳)
(職方氏云施其貢各以其所有一言盡之矣自歲一見至六歲一見此其朝之期以地之遠近為限也自)
(其貢祀物至其貢貨物則歲皆有之即小行人之春入貢也舊謂因朝而貢則絲枲豈待于二年幣服豈)
(待于四年乎蕃國世一見者無朝貢之期父死子立及嗣王即位皆一來朝但各以其國之所有貴寳用)
(為摯見之禮耳)
王之所以撫邦國諸侯者(撫巡綏安之也)歲徧存(每歲大者孤卿小者如小)
(行人徧遣至于諸侯之國致其念存之意)三歲徧頫(視其政事即殷頫以除邦國之慝也)五歲
徧省(察其風化如易省方觀民之省)七歲屬象胥諭言語恊辭命(象胥掌通)
(言語之官屬如屬民讀法之屬聚也聚于王國正其語音善其辭令)九歲屬瞽史諭書名
聽聲音(瞽掌聲樂史掌字書聚于王國諭其書字以同其文聽其音聲以同其律)十有一歲
逹瑞節(六瑞六節使通行無壅滯)同度量(度丈尺量斗斛俾無大小)成牢禮(平其僣陋)
同數噐(數有用五用十噐謂五禮之噐)脩灋則(八法治官府八則治都鄙齎之以往使無不脩)
(舉)十有二歲王廵守殷國(廵守者廵諸侯之所守春東方夏南方秋西方冬北方也)
(殷國者不巡守而諸侯衆見天子亦春東夏南秋西冬北分方而來或于王畿或于侯國擇便行之)
(按諸侯于天子每歲有貢獻聘問之禮天子雖有脤膰賀慶致禬等禮然不能徧及也故每歲而徧存之)
(無間于親疎大小所以下交于諸侯也三年大比則受邦國之比要故每三歲則徧頫之十二歲中為四)
(頫觀其所上治之誠偽也虞廷五載一巡守周人遲至于十二歲故五歲則徧省之十二歲二省蓋常恐)
(有意外之變所以致其警戒之意也至于五方之人言語不通及大祝六辭之命有不協同則無以通使)
(命故七歲召其象胥以正之此即象胥之事也書不同文音不恊律則無以攷治故九歲召其瞽史而正)
(之此即大司樂禁其淫過凶慢之聲外史逹書名于四方之事也逹瑞節者小行人之成六瑞逹六節同)
(度量者即舜之同度量衡成牢禮者即掌客賓客牢禮之等差同數噐者即舜之如五噐脩法則者即大)
(宰之八法八則皆小行人職所謂使適四方恊九儀賓客之禮等事也自七歲屬象胥而下謂自廵守之)
(後于七歲九歲十有一歲先廵守而行之皆為廵守而設使不陷于罪戾也至于十有二歲則王于是而)
(時廵之王制所謂命大師陳詩以觀民風命市納賈以觀民之所好惡命典禮考時月定日同律禮樂制)
(度衣服正之用賢而有功德于民者加地進律失賢而殃民者則有譲大約殷國之法如之所以維持治)
(具提攝人心使天下之治常日新而不壤運旋天下之要道也唐虞禮簡而用省故五載一行周人禮文)
(繁縟費用亦廣故十二歲一行然觀徧存已下六事及將巡守職方氏又戒于四方則時巡之典雖疎而)
(周行之法更密實無矌于諸侯之事也)
凡諸侯之王事辨其位正其等恊其禮賓而見之若有
太喪則詔相諸侯之禮若有四方之大事則受其幣聽
其辭
(王事朝覲之事辨其位九十七十五十步又如朝于明堂各有位次也正其等謂冕服車旗擯介饗食皆)
(有等級也禮者諸侯所以獻王侯國有大小務使和平而不頗皆大行人賓接之而使之見于王無使失)
(禮也大喪諸侯為天王斬衰為王后齊衰哭踊進退皆有禮法大行人主詔相之四方大事諸侯有寇戎)
(而告急也禮動不虛皆有幣以崇敬大行人受其幣聽其辭而以告于王○右大行人于賓客至王國所)
(執之事)
凡諸侯之邦交歲相問也殷相聘也世相朝也
(邦交謂在一州之中同盟者一往一來相與脩親仁善鄰之道小聘曰問每歲使大夫行之中間復使卿)
(為大聘春秋傳孟僖子如齊殷聘是也父死子立曰世嗣君初立往朝于列國列國之君亦來朝于嗣君)
(此諸侯自相交之禮不以大小而有異聘義曰天子制諸侯比年一小聘三年一大聘使者聘而誤主君)
(弗親饗食所以愧厲之也諸侯相厲以禮則外不相侵内不相陵此天子所以養諸侯兵不用而諸侯自)
(為正之具也)
小行人掌邦國賓客之禮籍以待四方之使者令諸侯
春入貢秋獻功王親受之各以其國之籍禮之
(貢即祀嬪噐服材物六者制其貢各以其所能也冬成而收之故春而入焉功即方伯連帥等制其職各)
(以其所能也圖于春而比于秋故秋而獻焉五等諸侯貢獻之禮彼所以來此所以待之各有常典書之)
(於籍左傳曰非禮也勿籍是也貢獻諸侯不皆親行故云待四方之使者以其為天産天王國之大事故)
(王必親受之而各以原定之籍賓禮之○右受邦國貢獻之禮)
凡諸侯入王則逆勞于畿及郊勞眡館將幣為承而擯
凡四方之使者大客則擯小客則受其幣而聽其辭
(入王朝覲于王也至王畿小行人逆勞之及郊王使大行人勞之入國王使卿致館皆小行人為承擯將)
(幣廟中將幣三享也王親受之宗伯為上擯亦小行人為承擯大客孤卿也擯而見于王使得親言小客)
(大夫士也王不親見故受其幣聽其辭以告王大事大行人聽之此常事也○右小行人于諸侯諸臣入)
(王國所執之事)
使適四方恊九儀賓客之禮
(使適四方者王使小行人適于四方也或每歲而使之徧存若下文賻補賙委之五事書其利害之五物)
(或十有一歲逹瑞節同度量成牢禮先巡守之歲而舉行之以待王之時巡也恊者斟酌損益使諧和合)
(同意之)
朝覲宗遇會同君之禮也存頫省聘問臣之禮也
(南面人君所行之禮有朝覲宗遇會同六者或以之而事王或以之而自相朝會者也人臣所行之禮有)
(存頫省聘問五者或王臣行之于侯國或諸侯使人于天子及鄰國者也自上公以至于下士有九等之)
(命不同則其所行之儀與人所以待之之儀各不同固有一定之籍但有變故不齊沿革歲久不能無異)
(者小行人奉使于四方時因而和恊之使不至于乖戾庶禮之行久而無弊也○右小行人適四方所恊)
(之禮)
逹天下之六節山國用虎節土國用人節澤國用龍節
皆以金為之道路用旌節門關用符節都鄙用管節皆
以竹為之
(六節皆邦國所用以通于天下者逹之者齊其式法而後可以通行也虎人龍皆以金象其形而為之輔)
(之以英簜旌符管皆以竹而刻其文傅之以文書其詳見于地官掌節此與掌節有異同者天子使于諸)
(侯諸侯使于天子其為節異則不合及夫天子諸侯之門關道路節異則不通故虎人龍旌符五者所以)
(同也天子之都鄙守之者諸侯故以角諸侯之都鄙守之者卿大夫故以管所以不同天子之監邦國者)
(有玉節諸侯無所用之貨賄用璽印文而已其事微故二者唯掌節為備此小行人逹天下之節稍異于)
(掌節也)
成六瑞王用瑱圭公用桓圭侯用信圭伯用躬圭子用
榖璧男用蒲璧(瑱音鎮)
(六瑞詳見大宗伯成之者或封諸侯而創為之或有壞損而續為之也)
合六幣圭以馬璋以皮璧以帛琮以錦琥以繡璜以黼
(琮音崇琥音虎璜音黃○六幣馬皮帛錦繡黼可以為車服之用圭璋璧琮琥璜皆玉也可以為祭祀國家之)
(用詳見典瑞)此六物者以和諸侯之好故(好去聲)
(凡享皆束帛加玉奉于堂上皆有庭實以配之所謂六幣也馬者駕車所用幣之至貴皮者郊特牲云虎)
(豹之皮示服猛也可以為裘故合圭以馬合璋以皮馬非幣類以其相合之等故總稱之耳純色曰帛采)
(色曰錦凡絲工一色者必精故以帛為上觀婚禮聘禮食禮皆以束帛為上束錦為次故合璧以帛合琮)
(以錦繡黼皆隂工繡則五色之全黼則白黑而已故合琥以繡合璜以黼覲禮子男已入侯氏用璧五等)
(諸侯同也王人云璧琮九寸諸侯以享天子盖享天子以璧享后以琮又聘禮享君以璧享夫人以琮攷)
(工記云瑑琮八寸諸侯以享夫人下于天子后故以瑑也此云圭璋琥璜者鄭氏云二王之後享天子以)
(圭璋子男自相享用琥璜理或然也然此特以相享而言攷工記曰大璋九寸諸侯以聘女又晉人以垂)
(棘之璧屈産之乘以假道凡往來之禮亦通用之無事而致和好之情曰好有事而用幣以致之曰故小)
(行人為之合六幣所以和其好故也○已上即大行人十有一歲成牢禮逹瑞節之事)
若國札喪則令賻補之若國凶荒則令賙委之若國師
役則令槁禬之若國有福事則令慶賀之若國有禍烖
則令哀弔之凡此五物者治其事故(槁禬犒會通)
(札謂疫癘自國人言喪謂薨卒自國君言賻補者贈之以財即喪禮哀死亾也榖不熟曰凶凶甚曰荒賙)
(委者如縣都之委積以待凶荒令邦國移民通財以賙恤之即荒禮哀凶札也師役者國被兵或興大役)
(稿猶犒師助之兵食禬合衆出財更其所喪即禬禮哀圍敗恤禮哀寇亂禍烖水火為害及地震川竭之)
(類哀而弔之即以弔禮哀禍烖也已上四者皆大行人致禬以補諸侯之烖之事也福事若冠昏之類賀)
(慶以樂之即大行人賀慶以贊諸侯之喜之事也五事告之于王而施以五禮此王之德意所以常流通)
(而無壅滯也)
及其萬民之利害為一書其禮俗政事教治刑禁之逆
順為一書其悖逆暴亂作慝猶犯令者為一書其札喪
凶荒厄貧為一書其康樂和親安平為一書凡此五物
者每國辨異之以反命于王以周知天下之故
(四海之内舉切吾身然天下事變無竆而王之耳目有限故行人為之書以述其事書萬民之利害者此)
(自地利言利者興而害者除也書其禮俗政事教治刑禁之逆順者此自政事言順則因之逆者革之也)
(書其悖逆暴亂作慝猶犯令者此專自其逆甚者言欲消弭之也書其札喪凶荒厄貧者受天之禍思欲)
(拯救之也書其康樂和親安平者受天之祜紓其憂念也凡此五物者每國辨異之以反命于王使王得)
(以周知而施均平之政也○已上皆大行人一歲徧存之事)
司儀掌九儀之賓客擯相之禮以詔儀容辭令揖讓之
節
(大賓大客九等命數之儀皆司儀掌之出接賓曰擯入贊禮曰相儀容以相接辭令以宣意揖譲以相欽)
(司儀主為擯相以詔告其節使王無失禮于下也)
將合諸侯則令為壇三成宮旁一門○詔王儀南嚮見
諸侯土揖庶姓時揖異姓天揖同姓○及其擯之各以
其禮公於上等侯伯於中等子男於下等其將幣亦如
之○王燕則諸侯毛
(合諸侯謂有事而會也會必先拜日月拜畢而祀方明祀畢諸侯上介皆奉其君之旂置于宮乃詔王升)
(壇諸侯各就其旂而立王揖而進之諸侯各于其等奠王降拜復升奠玉處成拜乃升授王玉為壇者儀)
(禮春拜日于東郊則為壇于國東夏禮日于南郊則為壇于國南秋禮山川丘陵于西郊則為壇于國西)
(冬禮月與四瀆于北郊則為壇于國北愚按小宗伯四類之兆鄭氏謂日東月西其義甚明此所陳日月)
(山川四瀆等語疑有錯誤當參于小宗伯三成者三級也每成高一尺降登以别君臣上下也宮旁一門)
(者以為四面明神之所向會諸侯而必拜日月祀方明者猶四時之朝而必帥之以奉祭祀雖天子言有)
(所尊所以教諸侯之敬也○王位必南向者南面而聽天下向明而治也天揖者舉手稍上時揖者時中)
(也謂舉手平衡土揖者謂舉手稍下同姓姬姓也有伯叔父故尊之異姓者齊秦婚姻等國也有伯叔舅)
(故次之庶姓小國之君無親故從臣禮此詔王之事)擯之各以其禮者謂奠玉成拜之處有禮三等公
(為大國故就上等侯伯為次國故就中等子男為小國故就下等觀此則舊說相傳以謂周尊同姓非也)
(盖先同姓者親親而後及于隣國左氏所謂寡人若朝于薛不敢與諸任齒是也至若宋為上公自當就)
(上等乃先王作賓之意豈亦在同姓之後又如記稱外朝以官宗廟之中以爵為位何嘗以同姓為重必)
(尊之為上等乎將幣諸侯享王也其禮者王禮再祼一祼也朝覲皆于廟中會則即于壇行之並從上中)
(下三等之位此擯諸侯之事○凡燕公三侯伯再子男一毛髮也以髮之白黑為次謂序齒也燕者王所)
(以叙恩好觀湛露之詩云不醉無歸其情可見故諸侯以毛髮為坐次也)
覲禮司儀壇壝宮圖
覲禮方明圖
凡諸公相為賓(謂相朝也)○主國五積三問皆三辭拜受皆
旅擯(賓所停止之處則使大夫致積遺人五十里有市市有侯館侯館有積是也以其間闊使大夫致問)
(安否積問皆有幣賓三辤不敢當也拜而受之敬主君之命也旅擯者直陳擯介不傳辤也不言登受于庭也)
○再勞三辤三揖登拜受拜送(以其行道勞苦則有勞一勞在境再勞在遠郊)
(皆使卿勞皆有幣亦三辤三揖者聘禮入門揖當碑揖升堂揖也賓親拜受其勞拜送其使)○主君
郊勞(三勞在近郊君親為之)交擯三辭(交擯者賓君主君各陳擯介使傳辭也三辭者賓傳)
(辭告至主人傳辭請事賓復傳辤告以來意謂之三辭凡交擯者例皆如此)車逆拜辱(賓以主君)
(親來乘車出舍門而迎之若欲遠就之者然見之則下拜謝其自屈辱而來也)三揖三辤拜受
(三揖三辤拜受其勞禮)車送三還再拜(及去又出車若欲遠送之者然主君三還辭之賓君)
(乃再拜送之也凡拜送賓皆不答拜者為固辤其送去而不顧也車送迎之節各以其等則諸公九十步立當)
(車軹)○致館亦如之致飧如致積之禮(飧音孫○致館者賓始至則使大夫)
(館賓聘禮云大夫帥至館是也主君又親致之其逆送拜受一如郊勞飧食也初至使大夫致小禮聘禮宰夫)
(設飧並如郊勞禮)
(按聘禮上卿館于大夫大夫館于士士館于工商鄭氏云賓君館于主君太祖廟門外上卿館于下卿之)
(廟下卿館于大夫廟大夫館于士廟左氏子産對士文伯曰文公之為盟主也崇大諸侯之館館如公寝)
(庫廐繕修則又若别有館者疑古者朝聘禮繁又如王國諸侯朝覲者尤多公館必有所不備故有館于)
(其臣之禮如孔子於衛主蘧伯玉於齊主晏平仲可見庶主君無繕館之費賓至有如歸之美在諸臣則)
(無損于己而有省于公所以為善也但註家謂館于廟門外者凡門制内外各有塾其以門外東西塾為)
(賓之私舍而行禮則于主人之堂歟)
及將幣(賓致幣以聘即命圭也)交擯三辤(交擯者賓九介主人五擯皆陳于大門外記云)
(介紹以傳命君子于其所尊不敢質敬之至也三辭解見上)車逆拜辱賓車進答拜
(夾擯畢於是主君乘車出迎下車拜謝其來辱賓車進前下車而答拜其迎已)三揖三譲每門
止一相及廟唯上相入(三揖三譲然後入門相主之擯賓之介也每門止一相絶行在)
(後彌相親也及廟唯上相入以相禮也)賓三揖三譲登再拜授幣賓拜送
幣(授當作受○三揖三讓升再拜者拜至且受玉也賓拜送幣敬其事也)每事如初賓亦
如之(賓當作儐○每事如初者謂享禮聘夫人及有言皆揖譲再拜聘禮享夫人之下云若有言束帛如)
(享禮是也儐亦如之者謂以欝鬯禮賓也上于下曰禮敵者曰儐禮噐曰諸侯相朝灌用鬱鬯無籩豆之薦是)
(也亦再拜受送)及出車送三請三進再拜賓三還三辭告辟(還音)
(旋辟音避○朝享而出主君請賓就車每一請則車一進欲遠送之如是者三賓車行三還而三辭之于是客)
(告避而主君拜送之也)
致饔餼(熟食曰饔生物曰餼此致于賓之大禮)還圭(諸侯命圭所執以通信非以貽于主君者)
(故既聘而還之)饗食(食音嗣○饗主飲食主食此速賓也)致贈(賓將去而贈以財)郊送(主君)
(親送賓于郊)皆如將幣之儀(此六禮者唯饗食主君為主其餘君親往則賓為主人主君為)
(賓已上六禮其送逆揖譲辤受再拜之節皆如將幣)
賓之拜禮拜饔餼拜饗食(賓所當拜謝主君之禮唯饔餼饗食為大故將去就朝而)
(拜謝之其餘若飧若燕則不必拜)
賓繼主君皆如主國之禮(繼主君謂儐主君也儐之者主君郊勞致館致饔餼還圭)
(致贈郊送之時儐以玉帛皮馬皆如主國之禮禮尚往來也即聘禮賓用束帛儐主國勞者之意若饗食主君)
(及燕亦速焉)
諸侯諸伯諸子諸男之相為賓也各以其禮相待也如
諸公之儀(自公而下四等諸侯相朝聘而為主賓其珪璋饔餼飧積步數擯介皆依命數而降殺詳)
(見大行人所謂各以其禮相待也其進退揖譲之儀一與公同故云如諸公之儀)
諸公之臣相為國客則三積皆三辭拜受(相為國客謂相聘也大國)
(之卿當小國之君故積與子男同皆有束帛致之三辭而後受無問禮殺于諸侯也)○及大夫郊
勞(郊勞禮止于一)旅儐三辭(旅儐而不交擯三辭其勞禮)拜辱(然後出迎拜其來之辱)
三譲登聽命下拜登受(與使者三譲而升堂聽使者傳主君之命于是下堂而拜主君)
(之命同于己君也登堂而受幣如受于君也)賓使者如初之儀(賓當作儐○如初之儀者)
(勞禮畢使者出賓儐使者其揖譲如行勞禮之儀勞用束帛賓用束錦)及退拜送(使者退賓拜而)
(送之)致館如初之儀(致館者聘禮賓至使大夫帥至館卿致館其辤譲降登之儀皆如郊勞君)
(于聘大夫不致飧聘禮宰夫朝服致飧但設之而不以束帛致賓亦不拜也)
及將幣(客執圭行聘禮)旅擯三辭(旅擯而不傳辤三辭者辭主君以客禮待己也)拜逆
客辟(主君迎而客辟者不敢當其拜且以主君之拜不止于客也)三揖每門止一相
及廟唯君相入(客臣也故相不入)三譲客登拜客三辟授幣下
出(主君與客三譲而登堂為將幣也主君拜者拜客至且受幣也客不敢當逡廵而三退辟然後授幣下堂)
(而出不答拜者將君之命不敢自為客禮也)○每事如初之儀(每事謂行享禮夫人聘享)
(之禮及有言也其揖譲登降拜辟並知將幣之儀)○及禮私面私獻皆再拜稽
首君答拜(及禮者主君以醴禮客也聘禮云客用醴齊私面者賓私覿于主君因以私禮獻也是皆)
(行己之禮故皆再拜稽首行臣禮也君但答拜而不稽首以其臣也)○出及中門之外問
君客再拜對君拜客辟而對君問大夫客對君勞客客
再拜稽首君答拜客趨辟(客辟而對而對二字衍文○中門之外者諸侯雉門内庫)
(門外也客出而後問勞者廟中將幣禮欽不可及其餘也問君客再拜對者為敬慎也問大夫則客對而不拜)
(者己之同列異于君尊卑之序也勞客則再拜稽首以尊勞卑故致其敬也君拜客皆辟不敢與君敵也鄭氏)
(曰問君者曰君不恙乎對曰使臣之來寡君命使臣于庭問大夫曰二三子不恙乎對曰寡君命使臣二三子)
(皆在勞客曰道路悠遠客甚勞介曰二三子甚勞)
致饔餼如勞之禮(饔餼以卿致之君不親致故其禮一如大夫之郊勞)饗食還圭
如將幣之儀(食音嗣○享食于廟必主君親之圭者鄰國之信玉故還圭亦主君親之敬其君之)
(命故&KR1098;云如將幣之儀唯有故不親享則致以酬幣不親食則致以侑幣據此還圭亦必君親之儀禮云使卿)
(還圭璋者盖亦謂有故舊說皆謂使大夫致之失經文之旨矣)
君館客(客將去主君就客于館致慇懃留止之意)客辟介受命(客不敢當而辟之介前而)
(受命)遂送(客不可留主君遂拜而送之)客從拜辱于朝(客因從君至朝拜其親來館送)
(之辱)○明日客拜禮賜(謝主君饗食饔餼之禮按儀禮三拜乘禽于朝舊註引此以為禮賜)
(夫饔餼饗食大禮也公為賓其拜禮唯此乘禽小禮耳豈有拜其小禮而不拜其大禮乎儀禮有誤當以前諸)
(公相為賓之禮為正)遂行如入之積(出亦三積也)
凡侯伯子男之臣以其國之爵相為客而相禮其儀亦
如之(四等侯國之臣其相聘各以其本國卿大夫士之爵為客之尊卑主君因之以為待客之禮若飧二)
(牢饔餼五牢之類其儀者若七十步五十步之類)
(或曰邦國之君臣相為賓客先王設官為之掌其禮問勞贈送物為之數拜揖辭受事為之節此諸侯之)
(所以相親也觀春秋之時一言之不讐一揖之不中而兩國為之暴骨則周官圖民禍患豈為不豫哉此)
(說是矣然愚觀周禮于各官禮儀噐數若冕服車旗几筵侯正皆舉其大綱而已未有詳言其條目盖每)
(司自有成法也司儀一職自諸公相為賓至侯伯子男之臣以其國之爵相為客而相禮其儀亦如之掌)
(客一職自凡諸侯之禮上公五積至凡諸侯之卿大夫士為國客則如其介之禮以待之二節其儀節詳)
(盡其文詞與周禮全經絶不類今觀米禾皆二十車薪芻倍禾車秉有五藪車三秅等語皆儀禮全文盖)
(儀禮中諸侯自相朝聘之禮傳經者用以釋此後遂誤為此經文耳不然周禮于王朝之禮其節文度數)
(亦唯述其大槩使侯國禮儀皆若此其詳則不勝其書矣且于鉶羹筥米醯醢之數又多錯誤則知其非)
(經文無疑也然纖悉皆至理寓焉因併釋之以見先王禮文之密察云)
司儀諸侯為賓自入至出禮數
賓及竟謁關人關人問從者幾人以介對君使士請
事遂以入竟
積(停止處致委積)上公五侯伯四子男三
問(承問安否)上公三侯伯再子男一
勞(行道勞苦而勞之)上公三侯伯再子男一
夫人使下大夫勞以二竹簋其實棗蒸栗擇
致館(賓君館于主君太祖廟門外上卿館于下卿之廟下卿于大夫廟介于士廟)
飧(初至致小禮詳見掌客)
將幣(聘諸侯以圭享用璧聘夫人以璋享用琮)
致饔餼(主君致大禮)
乘禽(虞人所致)上公(日九十雙)侯伯(日七十雙)子男(日五十雙)
殷膳(庖人所致)上公大牢侯伯大牢子男(不殷膳)
還圭(聘畢而還其信圭)
饗上公三侯伯二子男一
食上公三侯伯二子男一
燕(見掌客)上公三侯伯二子男一
賓拜饔餼拜饗食
致贈(賓將歸主君贈以財)
賓繼主君(主君凡至賓館賓皆有以儐之)
郊送積問勞送逆同禮
凡四方之賓客禮儀辭命餼牢賜獻以二等從其爵而
上下之(禮儀擯相揖譲降登之節也辭命言語應答也餼牢食物也賜獻貨賄也二等者公侯伯之國)
(為一等子男之國為一等爵卿大夫士之爵)
(禮之豐殺不因其命數但以大小之國為二等各從其卿大夫士之爵以為豐殺盖子男之士不命無命)
(數可從大國與次國之卿大夫上士同命故大國次國為一等而其爵有上中下小國為一等而其爵自)
(為上中下)
凡賓客送逆同禮
(諸侯積問勞之數出入皆同來則主君郊勞去則郊送諸臣之行如入之積不可豐前嗇後敬始怠終)
凡諸侯之交各稱其邦而為之幣以其幣為之禮(稱去聲)
(因其國之大小以為享幣之隆殺因享幣之隆殺以為賄贈之厚薄大國宜豐而答禮厚則施者不至于)
(病小國宜殺而答禮輕則施者不至于抗所以為大中之道也○此總言邦交之禮)
凡行人之儀不朝不夕不正其主面亦不背客
(朝謂時未至夕謂時已過凡擯相傳辭貴于適中無有言未及而言之亦無言及之而不言又當隨機旋)
(轉不常厥處常視賓主之間却得兩向之而已○此總言行人之儀)
行夫掌邦國傳遽之小事媺惡而無禮者(傳悊戀反○傳遽乘傳驛)
(急遽以行也媺即喜也惡即災也無禮無賙恤慶賀之禮也)凡其使也必以旌節雖
道有難而不時必達(道路用旌節使必執之令可行也)
(邦國有大事大小行人掌行其禮其有媺惡之事而小者行夫掌傳遽以行但詢訪存問之而無其禮先)
(王所以使彼此不煩也有難不時者遭疾病或寇戎至而後時也必達于所往之國以道王之善意不可)
(因事小不及時遂廢王命也○已上行夫專使之事)
居于其國則掌行人之勞辱事焉使則介之(居于王國則凡大小)
(行人有煩勞汙辱之事皆行夫掌之盖亦徵役于司隸也焉助語詞行人為使則行夫為之介○此行夫佐于)
(行人之事)
環人掌送逆邦國之通賓客以路節逹諸四方(通賓客謂凡賓)
(客往來者不拘大小貴賤環人並掌送逆之執旌節則門關不得而幾察之故賓客得以通達于四方隨其所)
(之而無壅滯也)○舍則授館(在道夜宿授之館舍)令聚柝有任噐則令環
之(守涂地之人聚柝之以備非常有任噐則命環而守之使無喪失)○凡門關無幾送
逆及疆(來則逆之入疆去則送之出疆皆以疆為限畺外諸侯之國自有送逆之者也)
(環周流不竆者也主迎賓客周行無滯意又環圍也以其圍守賓客任噐有圍繞意也夫地官之職曰懷)
(賓客故遺人國野之道三十里有宿宿有路室路室有委五十里有市市有候館侯館有積其養之道備)
(矣秋官之職曰詰姦慝故野廬氏掌巡于道路有賓客則令守涂地之人聚柝之其衛之法嚴矣然無統)
(一大行人主賓于四門故特設此屬兼此二事此行旅之皆欲出于其涂而王道之所以四達不悖也歟)
象胥掌蠻夷閩貊戎狄之國使(南蠻北狄東夷西戎東南閩東北貊國使謂蕃)
(國之君使其臣至天子之國也)掌傳王之言而諭說焉以和親之(其人言語)
(不通故主傳王之言而曉諭解說之使彼情和洽而親附于中國)
若以時入賓則恊其禮與其辭言傳之凡其出入送逆
之禮節幣帛辭令而擯相之
(入賓謂蕃國君長世一見而來王者自彼言曰王自此言曰賓亦不臣之意也夷狄之人其拜揖進退跪)
(伏之禮與夫言語辭命皆不同于中國主于夷則非王朝之禮主于華則夷人不能行故和恊其所當行)
(之禮與其所以奉上之辭治其大綱而略其小節以其言傳譯而行之使彼可行而此可通四夷入賓王)
(國有送逆之禮節天子有賜與之幣帛誥諭之辭命彼受之亦不可以無禮于是擯相之使此不失禮而)
(彼少進于禮凡此皆所以存中國之體也)
凡國之大喪詔相國客之禮儀而正其位凡軍旅會同
受國客幣而賓禮之
(國客即蕃國之入賓與其使也大行人詔相諸侯之喪禮故此國客遇國之大喪則象胥詔相其禮儀正)
(其位大行人于諸侯之王事恊其禮賓而見之故此于軍旅會同則象胥于國客受其幣而賓禮之)
凡作事王之大事諸侯次事卿次事大夫次事上士下
事庶子
(凡作事者周禮集說云謂作四夷之事也國之大事在祀與戎作王之大事者謂王有戎事于四夷也諸)
(侯以敵王所愾為事故大事諸侯盖彤弓錫有功諸侯則蠻夷衰而夏盛故六月之序曰彤弓廢則諸侯)
(衰矣次事非戎事謂威譲之令文告之辭則量其事之輕重或以卿大夫或以上士若夫下事則事之尤)
(小者故以庶子而已按夷狄若禽獸然其帖息則愼固畺圉而不貪其無用之地其入寇則逐之出境而)
(不加以征討之師其朝貢則來者不拒去者不追而不貴其難得之貨先王所以待之之道而有所謂軍)
(旅之事者盖謂内附之夷有彊大馮陵之患也苟王國不為之聲援其禍或延及于腹心是故大禹有三)
(苖之征周宣有蠻荆之威詩云豈不懷歸畏此簡書寔與禦戎之道並行而不悖也)
(又按大行人云九歲屬象胥諭音聲則凡列國之書字言語皆當正于象胥而此不言者于大行人互見)
(也)
掌客掌四方賓客之牢禮餼獻飲食之等數與其政治
(傳曰名位不同禮亦異數等數以其名位而差之政治若下文國新殺禮及所不當致不當受者)
王合諸侯而享禮(此享字如孟子亦饗舜之饗盖諸侯為賓有饗燕主君之禮故王合諸侯)
(則諸侯亦有饗天子之禮)則具十有二牢庶具百物備(十有二牢者凡天子之禮)
(數皆用十有二也庶具百物備者即膳夫六榖六清八珍羞百有二十品醬百有二十罋也)諸侯長
十有再獻(諸侯長九命作伯者也五等諸侯咸在使皆欲酬酢則不勝其煩諸侯之長一人為主十)
(有再獻于王也)王巡守殷國則國君膳以牲犢令百官百牲皆
具(王廵守于方嶽及不廵守于殷國所止之地與所過之國其國君饋饍于王之牲用繭栗之犢郊特牲云)
(天子適諸侯諸侯饍用犢貴誠之義也故天子牲孕弗食也祭帝弗用也正謂此也又使其臣百官具百牲以)
(為羞即上文庶具百物備之謂盖百物皆具所以盡備物之禮膳以牲犢見每物必極其精誠之至也)從
者三公眡上公之禮卿眡侯伯之禮大夫眡子男之禮
士眡諸侯之卿禮庶子一眡其大夫之禮(從去聲○王之三公出封)
(為上公卿出封為侯伯大夫出封為子男上士三命而諸侯之卿亦三命故待之皆眡其禮唯庶子一眡諸侯)
(大夫之禮則以為客而稍加也)
(此先言諸侯所以享天子及待王臣之禮而後言天子所以待諸侯之禮也舊說王享諸侯具十有二牢)
(獻于諸侯之長十有再昔吴徵百牢于魯子服景伯對曰周之王也制禮上物不過十二以為天子之大)
(數也故公以下每事不越乎九今曰十有二牢十有再獻豈禮也哉)
凡諸侯之禮上公五積皆眡飧牽(始至于畺停止之處而致積飧禮見下牢)
(視飧之數而生牽之去國遠不及殺也不殺則無鉶鼎簠簋之賓)○三問皆脩(三問者致主君)
(間闊之意脯之加薑桂者曰脩)羣介行人宰史皆有牢(介以為輔行人掌禮宰主具史)
(主書皆賓所從行者自入境後皆有牢禮或疑君脩臣牢為非者殊不知君之禮繁此唯一致而已)
飧五牢食四十簠十豆四十鉶四十有二壺四十鼎簋
十有二牲三十有六皆陳(鉶音刑○飧客至館所致小禮五牢牛羊豕也飪一牢餘)
(牢則腥食謂庶羞美而可食者即籩也簠盛稲梁噐豆菹醢噐鉶四十有二誤文凡噐之降殺有常當如豆或)
(牲之數壺酒噐鼎牲噐簋黍稷噐牲者雞犬等衆牲也亦曰腥故侯伯變文曰腥若牢則專指牛羊豕言皆陳)
(者陳于門内也)
饔餼九牢其死牢如飧之陳牽四牢(饔餼朝享之後所致大禮共九牢死)
(牢如飧之陳死牢五也牽四牢生牢四也)米百有二十筥(筥米陳于中庭以備貴者之食若車)
(米則陳于門外賤者之食也聘禮秉十六斛四秉曰筥六十四斛此米數大多盖誤文不可攷矣)醯醢
百有二十罋車皆陳(百有二十筥百有二十罋有二十三字並誤文車皆陳車字衍○醯)
(醢百有二十罋按膳夫云醬用百有二十罋而醢人共醢醯人共醯&KR1098;云六十罋合之為百有二十此王之大)
(禮也其賓客之禮則醯人醢人皆止于五十而已故此有二十三字衍文當從下侯伯之禮百罋為正皆陳者)
(陳于門内也)車米眡生牢牢十車車秉有五藪車禾眡死牢
牢十車車三秅芻薪倍禾皆陳(筥音舉秅音妬藪音叟○生牢牽四牢也每牢)
(十車則車米凡四十車聘禮十斗曰斛六斗曰藪十藪曰秉每車秉有五藪則二十四斛也死牢飧五牢也每)
(牢十車則車禾凡五十車聘禮四秉曰筥十筥曰稯十稯曰秅每車三秅則一千二百秉也鄭氏曰米禾之秉)
(筥字同數異禾之秉手把耳筥與梠同謂一穧也稯猶束也皆陳者陳于門外也)
乘禽日九十雙殷膳大牢以及歸(乘去聲○乘禽成行羣處雉雁之屬故禮)
(亦以䨇為數殷中也盛也無事時其中致盛膳以道慇懃則以大牢此無常數至歸而止乃虞人庖人所自致)
(所謂不以君命將之不以勞賓也)
三饗三食三燕若弗酌則以幣致之(饗食養賓大禮燕以示慈惠凡饗食)
(燕皆有酬幣若主君有故或賓有喪不行饗食燕之禮則以酬幣致之不廢禮也)
凡介行人宰史皆有飧饔餼以其爵等為之牢禮之陳
數(一本云以其爵等為之禮○爵等者司儀所謂以二等從其爵而上下之也卿則飧二牢饔餼五牢大夫)
(則飧大牢饔餼三牢士則飧少牢饔餼大牢)唯上介有禽獻(上介尊故日致乘禽)
夫人致禮八壺八豆八籩膳大牢致饗大牢食大牢(夫人)
(致禮者壺豆籩于饔餼時致之膳大牢于殷膳時致之致饗大勞食大牢于饗食時致之所以助君養賓也)
○卿皆見以羔膳大牢(主國之卿皆見于賓以羔為贄致膳以大牢亦所以助君養賓)
侯伯四積皆眡飧牽再問皆脩飧四牢食三十有二簠
八豆三十有二鉶二十有八壺三十有二鼎簋十有二
腥二十有七皆陳饔餼七牢其死牢如飧之陳牽三牢
米百筥醯醢百饔皆陳米三十車禾四十車芻薪倍禾
皆陳乘禽日七十雙殷膳大牢三饗再食再燕凡介行
人宰史皆有飧饔餼以其爵等為之禮唯上介有禽獻
夫人致禮八壺八豆八籩膳大牢致饗大牢卿皆見以
羔膳特牛
子男三積皆眡飧牽一問以脩飧三牢食二十有四簠
六豆二十有四鉶十有八壺二十有四鼎簋十有二牲
十有八皆陳饔餼五牢其死牢如飧之陳牽二牢米八
十筥醯醢八十罋皆陳米二十車禾三十車芻薪倍禾
皆陳乘禽日五十䨇一饗一食一燕凡介行人宰史皆
有飧饔餼以其爵等為之禮唯上介有禽獻夫人致禮
六壺六豆六籩膳眡致饗親見卿皆膳特牛
掌客三等諸侯飧饔饗食夫人卿致禮之數圖
飧牢(牛羊豕飪一牢餘牢則腥)上公五侯伯四子男三
食(庶羞即籩也)上公(四十)侯伯(三十二)子男(二十四)
簠(稻梁噐)上公十侯伯八子男六
豆(菹醢噐)上公(四十)侯伯(三十二)子男(二十四)
鉶羹(誤文當如噐)下文牲數上公(四十二)侯伯(二十八)子男(十八)
壺酒(其陳如噐)豆之數
鼎(牲噐)簋(黍稷噐)公侯伯子男(數皆十二常食之主故無隆殺)
牲(鷄犬等衆牲也)上公(三十六)侯伯(二十七)子男(十八)
筥米貴者所(誤文食米)
車米(賤者所食米)上公(三十車並見註)侯伯(二十車)子男(十車)
車禾(牛馬所食)上公(三十車)侯伯(二十車)子男(十車)
芻薪(炊㸑之用)上公(六十車)侯伯(四十車)子男(一十車)
饔餼
牢上公(九牢死五牽四)侯伯(七牢死四牽三)子男(五牢死三牽二)
筥米(誤文)
醯醢上公(百罋)侯伯(百罋當作八十)子男(六十罋)
車米上公(四十車)侯伯(三十車)子男(二十車)
車禾上公(五十車)侯伯(四十車)子男(三十車)
芻薪上公(百車)侯伯(八十車)子男(六十車)
乘禽(虞人所致)上公(九十雙)侯伯(七十雙)子男(五十雙)
殷膳(庖人所致)上公(大牢)侯伯(大牢)子男(不殷膳)
饗食燕上公(各三)侯伯(各再)子男(各一)
夫人致禮上公(壺豆籩八)侯伯(壺豆籩八)子男(壺豆籩六)
膳大牢膳大牢膳眡致饗
致饗大牢致饗大牢子男(不饗)
卿禮上公(食大牢卿皆見以羔)侯伯(不食卿皆見以羔)子男(親見)
膳大牢膳特牛卿答禮(膳特牛)
凡諸侯之卿大夫士為國客則如其介之禮以待之(為國)
(客謂以君命來聘問也大聘以卿則大夫為介小聘以大夫則士為介如其為君介時之禮卿大夫士各以其)
(爵等為牢禮之陳數也)
凡禮賓客國新殺禮凶荒殺禮札喪殺禮禍烖殺禮在
野在外殺禮(始立國者成禮而已不可以責備凶荒宜賙委札喪宜賻補禍烖宜哀弔而鄰國當)
(分烖恤患不必從事繁文在野謂行禮于郊野在外謂兩君相遇于途亦不能備物故皆殺禮○此皆禮之權)
凡賓客死致禮以喪用(賓客死唯國君以椑從無所贈棺卿已下皆贈以棺其餘若殯)
(殮饋奠之具皆主國共之故致禮不以他物而唯以喪用也○椑音脾)○賓客有喪唯芻
稍之受(賓客冇喪謂君及臣遭三年之喪也有喪者不飲酒食肉故不受其牢禮然而君行師從卿行)
(旅從芻草以飼牛馬稍廪以給士卒故不可不受)○遭主國之喪不受饗食受
牲禮(主國有喪不可以行禮故不受饗食若飧饔餼則致之而已故受之○已上皆遭喪之禮)
附載朝覲禮
曲禮天子當依而立諸侯北面而見天子曰覲天子當
宁而立諸公東面諸侯西面曰朝(依上聲宁丞舉反○依亦謂之扆狀如屏)
(風絳質斧文高八尺設于堂東西當戶牖之間宁謂設于門間所謂塞門也)
(覲者諸侯位于廟門外同姓西面異姓東面天子使擯者進諸侯諸侯敘入坐奠圭玉再拜稽首擯者延)
(之使升成拜覲畢而享皆廟受之朝者各乘命車在臯門外陳介天子車在内傳辭既訖天子出大門下)
(車但迎公諸侯隨之而入至于廟門天子還服朝服立于路門之外當宁以待諸侯次第而入諸公在西)
(諸侯在東朝見然後入廟受享舊說春朝尚文故朝廟異地秋覲尚質故止于廟非也春朝主于見君故)
(天子以客禮待之迎之于廟然後享之于廟秋覲主于獻功故以臣禮待之而不迎覲享皆于廟不敢自)
(專而歸功于祖考也○至于廟門廟字誤當作應入應門而朝于治朝也)
掌訝掌邦國之等籍以待賓客
(邦國有上中下之等諸侯有五等之儀待之之禮各有一定之典籍以為世守不為強隆不為弱損必使)
(掌訝掌之者盖賓客初至于竟即用合當待之禮以待之則式定而不慝也)
若將有國賓客至則戒官修委積(官以訝名故將有國賓客至先戒官修委)
(積之事若牛人凡賓客之事修其牢禮積膳之牛羊人于賓客共其法羊倉人共道路之榖積委人共委積之)
(芻薪皆當預備以待用也)與士逆賓于疆為前驅而入(訝士職邦有賓客則與行)
(人送逆之入于國則為之前驅而辟故掌訝與之共逆于疆而入也)及宿則命聚柝(野廬氏若)
(有賓客則令守涂地之人聚&KR1909;之故賓客宿則令野廬氏也)及委則致積(王命大夫致委積于)
(賓○此皆賓在郊外之事)至于國賓入館次于舍門外待事于客(賓在)
(舘中則掌訝次于舍門外以待事備其有求索也)及將幣為前驅至于朝詔其
位入復及退亦如之(將幣為前驅道之以入朝也至于朝詔其位告賓以所立之位也入)
(復者告王以賓至也及退亦復于王若論語所謂賓退必復命也)凡賓客之治令訝訝
治之(二訝字下字疑誤當云令訝士治之○賓客之治謂有國事欲理者訝士所謂四方有治于士造焉)
(也令訝士治之者盖賓客言于掌訝掌訝令訝士聽而治之也)凡從者出則使人道之
(從者有事出舘掌訝使其屬道之所以營護之也○此皆賓在國中之事)及歸送亦如之(委積)
(聚柝前驅至疆送逆同禮)
凡賓客諸侯有卿訝卿有大夫訝大夫有士訝士皆有
訝
(凡賓客掌訝既迎之矣訝士復相之矣而又有所謂卿訝大夫訝何也盖掌訝者卑官若共給使令者然)
(訝士刑官若為之擁衛者然高爵之人至于其國苟無尊官可與為禮才敏可與有言者而迎之若無以)
(盡主君之情者是故諸侯則以卿卿以大夫大夫以士士皆有訝此所以曲盡也)
凡訝者賓客至而往詔相其事而掌其治令
(闕)
朝大夫(此蓋都家所産之良也舊以為主朝之事非也觀經云以告其君長則其為都家之士明矣)
掌都家之國治日朝以聽國事故以告其君長國有政
令則令其朝大夫
(凡王國施于都家之治皆朝大夫掌之蓋都鄙去國四五百里國有事故若疾病寇戎凶札所當奔視者)
(都家日遣人于王國則為煩國之政令若賦貢軍征所當奉行者王令日下于都家則為䙝有朝大夫而)
(日朝焉則國之事故日得聞之而不為煩國之政令日下達而不為䙝矣)
凡都家之治于國者必因其朝大夫然後聽之唯大事
弗因
(都家之治小者如獄訟之求正祭祀之所獻必因朝大夫平章累總聽之大事弗因者若利敝之興革聽)
(民之自達大吏之廢置必其君長自達蓋常事不因于朝大夫則事無統理而王國不勝其勞大事不聽)
(其君民之自達則恐有未當而都家不免于壅蔽故小治因之而大事則弗因也)
凡都家之治有不及者則誅其朝大夫在軍旅則誅其
有司(誅責也)
(責有所歸則事治責不及其君長所以全親親貴貴之道也)
(王國不可以無統率也于是有朝大夫此六官者皆受王朝之爵而任都家之事其治灋一聽于王官非)
(若小事而其君長得以擅為此政教所以齊一其廢置皆由于冡宰非若小吏而其君長得以專易此血)
(脈所以流通也六官唯朝大夫則取都家之士而專居王朝其餘則以王國之士而各居其國使其臣正)
(于宗伯司馬司寇者也至于水土之治令則掌于冬官云)
周禮傳卷五下
