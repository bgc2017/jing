諸侯制度
邾儀父未王命不書爵(隐元年及邾儀父盟于蔑莊十二年邾子克卒)
先王之制大都不過參國之一中五之一小九之一
穎考叔有献扵公公賜之食
天子七月而葬同軌畢至諸侯五月同盟至大夫三月司位至
士踰月外姻至(隱元年天王使宰咺来歸惠公仲子之賵)
紀人伐夷夷不告凡諸侯有命告則書不然則否(五年鄭伐宋宋人使来告)
(命)
葬惠公衛侯来會葬注諸侯會葬非禮
衆父卒公不與小歛杜預注禮卿佐之喪小歛大歛君皆親臨
之(並隱元季文子卒大夫歛公在位襄五年)
伯姬歸于紀(隱二年莊十九年公子結媵陳人之媍注鲁女媵陳人之婦)
聲子卒不赴扵諸侯杜預注夫人薨則赴於同盟之國
周鄭交質(僖十七年晉太子圉爲質扵秦妾爲宫女文十七年晉趙穿公壻池質鄭鄭太子夷石楚質晉宣十)
(二年鄭子良出質)
齊東宫得臣注太子不敢居上位故常處東宫(並隠三宋萬遇大宰督)
(于東宫之西)
衛州吁弑桓公而立求寵扵諸侯告宋伐鄭(諸侯復伐鄭宋公使来乞師)
公及宋公遇于清注遇者草次之期二國各簡其禮(並隱四)
蒐苗獼狩治兵
臧僖伯卒葬之加一等注加命服之等(並隱五)
陳五父曰親仁善鄰國之寳也
鲁為京師請糴於宋衛齊鄭禮也(並隱六莊三十八年臧孫辰告糴于齊僖十三年晉乞)
(糴于秦十四年晉閉秦糴)
凡諸侯同盟扵是稱名故薨則赴以名告終稱嗣也以繼好息
民謂之禮經
齊侯使夷仲年来聘結艾之盟也(艾盟在六年)
戎朝發幣于公卿
十二月陳五父如鄭涖盟壬申及鄭伯盟鄭良佐如陳涖盟辛
已及陳侯盟(並隱七)
鄭請釋泰山之祀而祀周公以泰山之祊易許田注成王賜周
公許田為鲁朝宿之邑後因立周公别廟鄭有助祭泰山湯
沐之邑在祊
齊侯平宋衛于鄭會于温盟于瓦屋以釋東門之役(齊侯使来告成三國)
(並隐八)
宋公不王鄭人以王命来告伐宋蔡衛郕不會王命(隐十)
滕侯薛侯来朝争長(薛曰我先封滕曰我周之卜正)
周之宗盟異姓為後注盟載書皆先同姓例在定四年(晉重魯申衛武)
(蔡甲午鄭捷齊潘宋王臣莒期)
寡人若朝于薛不敢與諸任齒(並隐十一)
桓元年正月公即位注嗣子位定扵初喪而改元必湏踰年諸
侯每首歲必有禮扵廟諸遭喪継位者因此而改元正位
杞侯来朝不敬九月入杞討不敬也(桓二年)
凡公行告於宗廟反行飲至舍爵策勲焉禮也注既飲置爵則
書勲勞於策(僖廿八年晉自城濮還飲至大賞襄十三年公至自晉孟獻子書勞于廟桓十六年公至)
(自伐鄭以飲至之禮也)
天子建國諸侯立家卿置側室(側室衆子也淂立此一官)大夫有貮宗(適子為小)
(宗次者為貮宗以相轉貮)士有隷子弟(七畢以其子弟為僕隷)庶人工商各有分親
皆有等衰(庶人無復尊卑以親疎為分别也)是以民服其上而下無覬覦(晉師服論)
(封曲沃)
晉甸侯(桓二)曺為伯甸(定四)卑而貢重者甸侯服也鄭伯男也而使
從公侯之貢(昭十三年注甸服謂天子畿内言鄭國在甸服外爵列伯男不應出公侯之貢正義曺去王城)
(八百里通典鄭去河南府密縣百七里西京二百六里)
齊侯衛侯胥命于蒲不盟也注申約言以相命而不歃血也(莊二)
(十一年虢鄭將並桓納惠王胥命于弭三年)
送女(敵國姊妹大國公子天子小國)
會於成紀来諮謀齊難
北戎伐齊鄭太子忽敗戎師諸侯大夫戍齊齊饋之餼使鲁為
其班後鄭鄭怒
子同生以太子生之禮舉之(莊八年齊公孫無知衣服禮秩如適)
州公(桓四年州公如曺)祭公(桓八年祭公来注諸侯為天子三公者並桓九年)
祭公来遂逆王后于紀禮也注天子娶於諸侯使同姓諸侯為
之主使祭公来受命於魯(桓八)
曺太子来朝賓之以上卿(典命諸侯之適子誓扵天子攝其君則下其君之礼一䓁未誓則以皮帛)
(繼子男桓九)
齊衛鄭来戰于郎先書齊衛王爵也(桓十)
楚伐絞大敗之為城下之盟注城下盟諸侯所深恥(桓十二年文十五)
(年卻缺入蔡為城下之盟之盟有以國斃不能從也宣十五年華元告子反曰城下哀八年吴將盟景伯曰椘圍宋)
(猶無城下之盟弗從)
公會鄭伯於曺曺人致餼禮也(桓十四年熟曰饔生曰餼僖二十九年介葛盧来朝公在)
(會饋之芻米宣六年晉荀首如齊逆女宣伯餫諸)
諸侯不貢車服天子不私求財注車服上之所以賜下諸侯有
常職貢(桓十五年)
天子有日官諸侯有日御日官居卿以底日(日官天子掌歷者不在六卿之數而)
(位從卿)日御不失日以授百官于朝(桓十七年)
莊元年單伯送王姬注天子嫁女於諸侯使同姓諸侯主之不
親昏尊卑不敵
王使榮叔来錫桓公命注追命桓公若昭七年追命衛襄之比
(莊元年)
紀季以&KR0566;入于齊注分為附庸(莊公三年隐二年注極附庸國莊二十三年注蕭附庸)
(國)
郳黎来来朝名未王命也(莊公五年僖七年小邾子来朝始淂王命而来朝)
秋宋大水公使弔焉(莊十一年列國有凶稱孤禮也閔元年齊仲孫湫来省難昭十八年許不弔灾)
鄭京櫟實殺曼伯(檀伯也見桓十五年)宋蕭亳實殺子游(莊十二年宋萬立子游羣公子)
(奔蕭公子御說奔亳伐子游殺之)齊渠丘實殺無知(令齊國西安縣也雍廪邑見莊九年)衛蒲戚
實出獻公(蒲寗殖邑戚孫林父邑並申無宇對楚子見襄十四年)
鄭厲公謂原繁曰伯父無裏言(祭統衛莊公呼孔悝爲叔舅)
虢公晉侯朝王王饗醴命之宥(饗礼先置醴酒示不忘古飲宴則助以幣物宥助也)皆賜
玉五㲄馬三匹非禮也王命諸侯名位不同禮亦異數(莊公十八)
(年僖二十五年晉侯朝王王享醴命之宥二十八年晉侯献楚俘王王享醴命廴宥)
王廵虢守虢公爲王宮於玤(莊公二十一年)
齊陳敬仲飲桓公酒樂辭曰臣卜其晝未卜其夜
會以訓上下之則制財用之節朝以正班爵之義師長幼之序
征伐以討其不然諸侯有王王有廵狩以大習之非是君不
舉矣君舉必書(曹劌諫觀社)
祭叔来聘注榖梁以祭叔爲祭公来聘魯天子内臣不得外交
故不言使(並莊二十三年)
夫人姜氏入大夫宗婦覿用幣注禮小君至大夫執贄以見莊
公欲夸夫人故使大夫宗婦同贄俱見(莊二十四年)
日食大水天災用幣伐鼓(莊二十五年文十五年昭十七年日食正月成三年新宮灾三日哭)
(成五年伯宗問絳人山崩之禮昭十八年鄭災三日哭國不市)
天子非展義不廵守諸侯非民事不舉卿非君命不越竟(公會杞伯)
(姬于洸非事也莊二十七年)
公子友如陳葬原仲注季友違禮會外大夫葬曲沃君之宗也
(桓叔所封宗廟所在狐突適下國注曲沃新城殯于曲沃初反國入曲沃平公即位烝於曲沃晉文公)
凡邑有宗廟先君之主曰都無曰邑邑曰築都曰城(並莊二十八年)
新作延廄
土功之特(並莊二十九年)
凡諸侯有四夷之功則獻于王王以警於夷中國則否諸侯不相
遺俘(齊侯来献戎捷非禮也莊三十一年鞏伯献齊捷于周王曰蠻夷戎狄不式王命王命伐之則獻捷兄弟甥舅)
(侵敗王略王命伐之告事而已不献其功見成二年)
雩講于梁氏女公子觀之(莊三十二年)
閔元年狄伐邢管仲言於齊侯曰詩云豈不懷歸畏此簡書簡
書同惡相恤之謂也請救邢
共仲使卜齮賊公于武闈注宮中小門謂之闈
子般即位次于黨氏注即喪位(僖九年晉里克殺奚齊于次注喪寝襄三十一年子野次于)
(季氏)
季友間于两社為公室輔注两社周社亳社两社之間朝廷執
政所在(周社右亳社左並閔二年)
鶴有乘軒者注軒大夫車(閔二年夫人魚軒注以魚皮為飾定十三年齊侯歛諸大夫之軒唯邴)
(意兹乘軒)
衛懿公與石祁子玦與寗莊子矢使守曰以此贊國擇利而為
之與夫人繡衣曰聽扵二子(閔二年晉獻公衣太子偏衣金玦)
太子奉冡祀社稷之粢盛以朝夕視君膳者也故曰冢子君行
則守有守則從從曰撫軍守曰監國(里克)
僖元年凡侯伯救患分災討罪禮也(齊救邢注侯伯州長也)
諱國惡禮也(僖公出復入不書)
公賜季友汶陽之田及費(並元年)
晉假道於虞以伐虢(僖二十八年晉侯將伐曹假道于衛衛人弗許宣十四年楚不假道鄭宋定六)
(年公侵鄭不假道扵衛聘椘聘禮束帛假道周語單襄公聘宋遂假道扵陳以周官掌節凡通達扵天下者必有)
(節以傅輔之戰國策蘇代曰秦必焚周之節不通其使)
虢為不道保扵逆旅以侵敝邑之南鄙注逆旅客舍也(並僖二年文)
(五年杜預注寗嬴逆旅大夫)
昔召康公命我先君太公曰五侯九伯女實征之以夹輔周室
(管仲對楚五䓁諸侯九州之伯)
爾貢包茅不入王祭不共寡人是徵
申侯見曰若出陳鄭之間共其資糧屝屨其可也齊侯說與之
虎牢(還以鄭邑賜之)
凡諸侯夢于朝會加一等死王事加二等(並僖四年許穆公卒于師葬之以侯)
正月朔日南至公既視朔遂登觀臺以望而書禮也凡公至啟
閉必書雲物爲偹故也(文六年閏月不告朔非禮文十六年四不視朔)
虢仲虢叔爲文王卿士勲在王室藏扵盟府(僖二十六年展喜曰成王勞周公太)
(公而賜之盟載在盟府太師職之楽曰賞國之典也藏在盟府襄十一年晉侯賞魏絳)
晉滅虞而修虞祀歸其職貢扵王(並僖五年)
諸侯之會其德刑禮義無國不記(僖七年)
宋桓公卒未葬而襄公會諸侯故曰子(僖九年桓十三年衛未葬称侯僖二十八)
(年會温陳子陵陳子僖二十八年盟踐土衛叔武子定四年召)
宰孔曰天子使孔曰以伯舅耋老加勞賜一級無下拜齊侯下
拜登受(公子降拜稽首秦伯䧏一級而辭侯降辭登成拜魯文公降拜晉)
齊以諸侯之師伐晉令不及鲁故不書(僖九)
莊二十七年王使召伯廖賜齊侯命注賜命為侯伯
僖十一年天王使召武公内史過賜晉侯命注諸侯即位天
子賜之命圭為瑞(文元年毛伯錫公命成八年天子使召伯賜公命)
黃不歸楚貢(僖十一年)
王謂管仲舅氏注伯舅之使故曰舅氏仲稱陪臣注諸侯之臣
曰陪臣(僖十二年襄二十年欒盈過周曰天子之陪臣盈)
秦改舘晉侯饋七牢焉注牛羊豕各一為一牢(僖十五年)
宋人圍曹注曹南盟不脩地主之禮故(僖十九年)
成風曰崇明祀保小寡周禮也(閔元年齊仲孫湫曰鲁猶秉周禮僖二十五年卜偃曰周禮)
(未改文十八年史克曰周公制周禮曰則以觀德)
任宿湏句顓臾司大皥有濟之祀(顓臾主東蒙汪芒氏守封嵎實沈主參閼伯王商)
(鄭主芣騩䕫子祀祝融並僖二十一年)
門官(宋泓之戰門官殱焉師行則在君左右注門官守門者僖二十二年)
楚子入享于鄭九獻庭實旅百加籩豆六品(同上)
叔詹曰晉鄭同儕其過子弟固將禮焉(僖二十三年)
卿之嫡妻為内子(趙姬以叔隗為内子)
宋成公如楚還入扵鄭鄭伯將享之問禮於皇武子對曰宋先
代之後也扵周為客天子有事膰焉有喪拜焉豊厚可也
王使来告難曰不榖不德得罪於毋弟之寵子帶(降名)
王處于汜鄭伯與孔將鉏石甲父侯宣多省視官具于汜而後
德其私政(並僖二十四年)
齊孝公卒有齊怨不廢喪紀禮也
楚子玉治兵國老皆賀子文(並僖二十七年)
晉獻楚俘于王鄭伯傅王用平禮也(周年王享晉文侯仇之禮)
王命尹氏及王子虎内史叔興父策命晉侯為侯伯賜大輅戎
輅之服彤弓矢旅弓矢秬鬯虎賁晉侯三辭從命受策以出
出入三覲(並僖二十八年)
徵會(僖二十八年晉侯自城濮還晉徵召諸侯將各會于温宣十七年晉侯使郤克徵會于齊)
守(閔二年衛懿公與寗莊子矢使守僖公十二年齊管仲曰有天子之二守國高在僖二十四年衛禮至曰不得其守)
(國不可淂也僖二十八年衛元哣奉夷叔以入守成十三年曹人使公子負芻守使公子欣時逆曹伯喪成十六)
(年孟獻子守公宮成十七年齊靈公會伐鄭高鮑處守昭十二年王使蔡洧與扵守而後行)
行成(莊四年隨人懼行成僖十八年鄭子人九行成)
公會王子虎晉狐偃宋齊陳秦盟于翟泉卿不書罪之也(王子虎下)
(盟列國以瀆大典諸侯大夫上献公侯虧禮傷教)
在禮卿不會諸侯會伯子男可也(大國之卿當小國之君故可以會伯子男)
成王周公之命祀(衛寗武子曰相之不享扵此久矣不可以間成王周公之命祀僖三十一年)
掌北門之管(𣏌子告秦曰鄭人使我掌北門之管僖公三十二年)
秦師過周北門左右免胄而下
鄭弦高遇秦師使遽告於鄭注遽傳車(晉遽興姜戎楚子乘馹會師馹傳車)
(梁山崩晉侯以傳召伯宗伯宗辟重曰辟傳注傳馹重載之車祁奚乘馹而見宣子宋盟子木使馹謁諸王鄭游)
(吉如楚楚人遽之曰吾將使馹奔問諸晉子産在鄙乘遽而至殺子晢楚伐吴楚子以馹至扵羅汭公先至陽穀)
(齊閭丘息曰羣臣將傳遽以告寡君)
自郊勞至于贈賄(齊國莊子来聘自郊勞至于贈賄禮成而加之以敏注迎来曰郊勞送去曰贈賄昭公)
(如晉自郊勞至于贈賄無失禮)
僖公薨于小寝即安也(並僖三十三年)
元妃継室(見篇首齊侯之夫人三辰嬴班在九景公諸子鬻似)
文元年王使内史叔服来會僖公葬(莊三十二年周内史過往虢享神僖十一年内)
(史過賜晉侯命十六年内史叔興聘宋)
王使毛伯来錫公命叔孫得臣如周拜(謝賜命)
穆伯如齊始聘也凡君即位卿出並聘踐修舊好要結外援好
事鄰國(並文元年)
周志有之勇則害上不登于明堂(明堂祖庿也所以策功序德故不義之士不淂升)
晉人以公不朝来討公如晉晉人使陽處父盟公以耻之
臧文仲廢六關(三不仁注塞關陽關之属凡六關所以禁絶末游並文二年襄十四二十六年蘧伯玉從)
(近關出)
大夫盟諸侯(傳自翟泉之盟始經自垂隴之盟始僖二十九年文二年)
凡君即位好舅甥修昏姻娶元妃以奉粢盛孝也(並文二年)
會正(僖七年齊桓諸侯官受方物注貢天子文四年曺伯如晉會正注會受貢賦之政也襄四年公如晉聽政注受)
(貢賦多少之政襄八年公如晉朝且聽朝聘之數二年鄭公孫僑曰遂帥羣臣随于執事以會歲終襄十)
楚人滅江秦伯為之降服出次不舉過數(同盟)
諸侯朝正於王王宴楽之扵是乎賦湛露諸侯敵王所愾而獻
其功王扵是乎賜之彤弓一彤矢百玈弓矢千以覺報宴
寗武子論天子之樂故自稱陪臣(並文四年)
聘遭喪之禮(季文子文五年)
狄侵齊因晉喪(晉文卒鲁亦伐邾)公伐邾間晉難(晉襄公卒)
公壻(晉致公壻池之封于衛文八年)
宋司馬握節以死司城蕩意諸来奔效節扵府人而出(襄夫人之難)
(文八年)
方嶽同盟(文九年秦歸禭注秦本非方嶽同盟無相赴弔之制故不譏緩隐元年諸侯五月同盟之注同在方嶽)
(之盟)
太宮(鄭隱十一崔杼盟國人于太宮襄二十五宋大尹立啟奉喪殯于太宮哀二十六)
太室(魯太室屋壞文十三椘埋璧于大室之庭昭十三)
宋華耦来盟其官皆從之(卿行旅從春秌時率多不能偹儀華孫能率其属以從古典所以敬事而自重)
君之先臣督淂罪扵宋殤公名藏在諸侯之策(襄十二年名臧在諸侯之)
(册曰孫林父寗殖出其君)
者侯五年再相朝以修王命古之制也(曺伯来朝並文十五)
鄭太子夷朝晉(文十七年鄫世子巫曺世子射姑)
令龜(文十八魯惠伯令亀注以卜事告龜昭十七椘故司馬令亀)
宣公二年臣侍臣宴過三爵非禮也(提弥明)
太史書曰趙盾弑其君以示扵朝(董狐)
晉朝武宫(文公初入成公初入悼公初入晉以偪陽子歸献于武宮)
晨往寝門闢矣盛服將朝(趙宣子並宣二年)
高固請叔姬注公連昏扵列國之臣厭尊毁列(宣五)
有事于太廟襄仲卒而繹非禮也注鲁人知卿佐之喪不宜作
樂而不知廢繹(宣八萬入去籥昭十五年有事于武宫籥入叔弓卒去樂卒事)
王使来徵聘(宣九年)
凡諸侯之大夫違告扵諸侯曰某氏之守臣某失守宗廟敢告
有所玉帛之使者則告不然則否(宣十年)
楚子復封陳鄉取一人焉以歸謂之夏州(州鄉属宣十一)
諸侯相見軍衛不徹儆(宣十二士季)
晉以衛之救陳也討焉使人弗去曰罪無所歸將加而師(孔逹死之)
衛告扵諸侯曰寡君有不令之臣逹搆我敝邑于大國既服
其罪矣敢告
小國之免扵大國也聘而献物扵是有庭實旅百朝而献功扵
是有容貌采章嘉淑而有嘉貨(孟獻子)
窒皇(椘子投𬒮而𧺫屦及于窒皇注寝門闕以上並宣十四)
晉侯賞桓子狄臣千室亦賞士伯以瓜衍之縣(十五年)
公當享卿當宴(宣十六年王告士會)
逐東門氏子家還及笙壇帷復命扵介既復命担括髮即位哭
三踊而出遂奔齊(宣十八年)
成公二年衛仲叔于奚辭邑請曲縣繁纓以朝許之(皆諸侯之服)
齊侯以辟司徒之妻有禮予之石&KR1038;
紀甗玉磬(齊賂晉)郜大鼎(宋賂晉)鄭襄鐘(賂晉)莱宗器(齊滅莱献于襄宫)鄭歌
鍾鎛磬(賂晉)
五伯之伯也勤而撫之以役王命
鞌之戰鲁賜晉軍師先路命服(平隂之戰亦然襄十九)
陽橋之役魯賂椘以執斵執鍼執絍皆百人
晉鞏朔献齊捷扵周王不見使委扵三吏禮之如侯伯克敵使
大夫告慶之禮降於卿禮一等王以鞏伯宴而私賄之使相
告之曰非禮也勿籍(巳上並成二年)
知罃對楚子曰以賜君之外臣首(稱于異國君曰外臣成三年成十六年郤至對楚使)
(君之外臣至)
衛在晉不淂為次國古制公為大國侯伯為次國子男為小國
春秌時以強弱為大小故衛雖侯爵猶為小國(成三年)
國主山川(主謂所主祭絳人告伯宗成五年)
鄭伯如晉授玉東楹之東注禮授玉兩楹之間鄭伯行疾故趨
過(成六年)
衛人来媵(古者諸侯取適夫人及左右媵各有姪娣皆同姓之國國三人凢九女)
晉士爕来聘言伐郯公賂之請緩師文子不可曰禮無加貨
(並成八年)
晉侯問鍾儀曰君王何如對曰其爲太子也師保奉之以朝于
嬰齊而夕扵側也(成九年)
周克商使諸侯撫封(各撫有其封内之地成十一年)
王官之邑(劉子單子論温言若治其故則王官之邑也成十一年)
兩君相見之樂(楚享郤至爲地室而縣金奏作于下郤至辭)
諸侯間於天子之事則相朝也於是乎有享宴之禮享以訓共
儉宴以示慈惠(享有體薦設几而不倚爵盈而不飲肴乾而不食所以訓共儉宴有折狙相與共食)
百官承事朝而不夕(郤至論治世並成十二年)
晉侯使郤錡来乞師注侯伯當召兵而乞師謙辭
公如京師宣伯欲賜請先使王以行人之禮禮焉孟獻子從王
以為介而重賄之(並成十三)
孫文子自是不敢舍其重器扵衛(成十四)
諸侯相見子臧扵王而立之子臧辝(成十五)
欒書將載晉侯欒鍼曰書退注在君前故名其父(成十六)
申宮儆備設守而後行(同上鲁會鄢陵戰晉警守而下會于溴梁)
齊靈公會晉及還將至閉門而索客
厲公田與婦人先殺而飲酒後使大夫殺(並成十七年)
齊内宮之朝(齊夫人宮成十八年)
葬晉厲公于翼門之外以車一乘注不以君禮葬諸侯葬車七
乘(崔氏側莊公子北郭下車七乘)
三夏天子所以享元侯文王兩君相見之樂(穆叔)
拜樂(穆叔如晉金奏肆夏之三並襄不拜歌鹿鳴之三三拜四年)
季武子如晉見注始代父為卿見大國衛孫文子来聘公登亦
登(礼登階臣後君一䓁襄六)
鄭僖公不禮子豊及其元年朝于晉子豊欲愬諸晉而廢之(襄七)
穆姜薨于東宮(襄九年)
諸侯伐鄭斬行栗注表道樹(襄九年)
宋四鄕(襄九年四鄉正)
晉侯以公宴曰君可以冠矣武子對諸侯冠禮請及兄弟之國
假備及衛冠于成公之廟(襄九年)
宋公享晉侯于椘丘請以桑林(桑林殷天子樂名舞師題以旌夏晉侯懼而退入于房)
諸侯宋鲁于是觀禮(宋王者後鲁以周公故皆周天子礼楽故可觀)
鲁有禘樂賓祭用之(禘三年大祭則作四代之楽别祭羣公則用諸侯樂)
晉以偪陽子歸獻于武宫謂之夷俘(諱俘中國故謂之夷)
諸侯伐鄭齊崔杼使太子光先至于师故長於滕(太子宜賓之以上卿而今)
(晉悼以一特之宜令在滕侯上)
賊攻執政于西宮之朝劫鄭伯以如北宫(並襄十年)
魯作三軍盟諸僖閎詛諸五父之衢(僖公之門)
或間兹命司慎司盟名山名川羣神羣祀先王先公七姓十二
國之祖明神殛之(亳盟載書)
魏絳始有金石之樂(禮大夫有功則賜樂並襄十一年)
晉士魴来聘且拜師
吴子夀夢卒臨扵周廟禮也凡諸侯之喪異姓臨扵外同姓扵
宗廟同宗扵祖廟同族扵禰廟(父廟也同族謂高祖以下)是故鲁為諸姬
臨扵周廟為凡蔣邢茅胙祭臨扵周公之廟
靈王求后扵齊齊侯問對扵晏桓子桓子對曰禮辭有之
先守某公之遺女(對求后辭已上並襄十二年)
楚共王奄征南海(子囊襄十三年)
將執戎子駒支范宣子親數諸朝(行之所在亦設朝位)
子叔齊子為季武子介以會自是晉人輕鲁幣而益敬其使
衛獻公不釋皮冠
衛獻公使祝宗告亡
齊人以郲寄衛侯
天子有公諸侯有卿卿置側室大夫有貳宗士有朋友庶人工
商皂隷牧圉皆有親䁥以相輔佐也自王以下各有父兄子
弟以𥙷察其政史為書瞽為詩工誦箴諫大夫規誨士傳言
庶人謗商旅于市百工獻藝(已上並襄十四年)
晉悼公卒鄭公孫夏如晉奔喪子蟜喪葬(諸侯畏晉故卿共葬襄十五年)
會於溴梁命歸侵田(襄十六年)
中行獻子禱河曰曾臣彪官臣偃(襄十八年)
銘天子令德諸侯言時計功大夫稱伐
鄭公孫蠆卒赴于晉大夫范宣子言扵晉侯以其善扵伐秦也
晉侯請於王王追賜之大路(天子所賜車之總名穆叔如周王賜之大路杜洩將以路)
(葬季孫曰叔孫未乘路葬焉用之杜洩曰夫子復命而致之君君不敢逆王命而復賜之並襄十九年)
欒祁曰盈將為亂以范氏為死桓主而&KR0825;政矣(荀偃卒宣子撫之曰事吴敢不)
(如事主襄二十一年)
晉欒盈過周周西鄙掠之辭曰罪重扵郊甸(謂為郊甸所侵掠也郭外曰郊郊外)
(曰甸襄二十一年)
禮為鄰國闕(𣏌孝公卒晉平公不徹楽)
晉將嫁女于吴齊侯使析歸父媵之
奉君以走固宮(欒盈入絳)
季氏飲大夫酒臧紇為客既獻臧孫命北面重席新樽潔之召
悼子降逆之大夫皆𧺫及旅而召公鉏使與之齒季孫失色
孟孫卒公鉏奉羯立于戶側(戶側喪主)
臧紇斬鹿門之關以出奔邾
臧武仲自邾使告臧賈且致大蔡臧孫如防使来告乃立臧為
(臧會竊其宝亀僂句已上並襄二十三年)
齊賂晉侯以宗器樂器(宗器祭祀之器鄭入陳賂以宗器燕賂齊以瑶甕玉櫝斝耳樂噐鍾磬)
(之属楚好以大屈父之鼎晉賜子産莒之二方鼎徐賂齊甲)
胡公封陳以備三恪
昔天子之地一圻列國一同自是以衰今大國多數圻矣(子産對晉)
(已上並襄二十五年)
鄭伯賞入陳之功享子展賜之先路三命之服先入邑賜子産
次路再命之服先六邑子産辭邑曰自上以下隆殺以两禮
也臣之位在四
齊侯鄭伯如晉晉侯兼享之(並襄二十六年襄二十七年宋公兼享晉椘大夫趙孟爲客定六)
(年季桓子如晉献俘也陽虎強使孟懿子往報夫人之幣晉人兼享之)
宋平公入夕共姬與之食(平公共姬子)
左師見夫人之步馬者
夏中行穆子来聘召公也(晉爲孫氏將以討衛召公爲澶淵會已上並襄二十六年)
衛子鮮奔晉公喪之如税服終身
衛公孫免餘曰惟卿備百邑(此一乘之邑非四井之邑論語称千室又云十室明通論)
宋人享趙文子叔向為介司馬置折爼
宋盟楚公子黑肱先至成言扵晉向戍如陳從子木成言于楚
秌七月左師至是夜也趙孟及子晢盟以齊言
宋左師請賞公與之邑六十以示子罕子罕削而投之(削賞左師之書)
(並襄二十七年)
蔡侯過鄭子展廷勞扵東門之外(公過鄭鄭伯不在伯有廷勞於黃崖)
子産相鄭伯如楚舍不為壇(大適小則為壇小適大則苟舍而已)
齊公膳食日䨇雞
陳桓子曰得慶氏之木百車于莊(莊六軌之道昭十年陳鮑伐欒高氏敗諸莊哀公年)
(昭子與惠子戰于莊敗)
十一月齊嘗于太公之廟慶舍涖事慶奊為上獻慶氏以其甲
環公宫(廟在宫内)
齊人遷莊公殯于大寝
王人来告喪
趙文子喪屈建(同盟並襄二十八年)
春王正月公在楚釋不朝正于廟也
楚人使公親禭(巫以桃茢先祓殯禮君臨臣喪乃祓殯)
齊人葬莊公於北郭(兵死不入兆域故葬北郭)葬鮮者自西門(昭五)葬昭公墓
道南(孔子溝而合諸墓定元年)
璽書(季武子使公冶問璽印也)
公與公冶冕服
魯用四代之樂(象箾文王之楽大武武王之樂韶護殷湯之楽大夏禹之楽)
季札宿于戚聞鍾聲曰君又在殯而可以樂乎
鄭大夫盟扵伯有氏(並襄二十九年)
豊卷將祭請田焉弗許曰唯君用鮮衆給而已(襄三十年)
子産相鄭伯以如晉晉侯以我喪故未之見也
文公為盟主諸侯之館如公寝庫廐繕修司空以時平易道路
圬人以時塓舘宫室賓至甸設庭燎僕人廵宫車馬有所賓
從有代巾車脂轄
鄭人游於鄉校以論執政(並襄三十一年)
昭元年楚公子圍娶扵公孫叚氏鄭人請墠聽命(圍布凢筵告扵莊共之廟)
(而来)
楚公子圍離衛鄭子皮曰二執戈者前矣蔡子家曰蒲宫有前
不亦可乎
季武子取鄆楚告扵晉請戮其使趙孟固請之楚楚人許之乃
免叔孫
王伯之令也引其封疆而樹之官舉之表旗而著之制令過則
有刑
恤大舍小足以為盟主
叔孫曰叔出季處有自来矣(季孫守國叔孫出使所從来久)
鄭伯享趙孟具五獻之籩豆扵幕下趙孟辭乃用一獻
天王使劉定公勞趙孟扵潁館雒汭
辰為商星參為晉星(商人湯先相土封商丘因閼伯故國祀辰星叔虞封唐是為晉侯)晉主汾
君子有四時朝以聽政晝以訪問夕以修令夜以安身
内官不及同姓
叔向曰底禄以德德鈞以年年同以尊公子以德不聞以富(子干)
(奔晉從車五乘叔向使與秦公子同食)使后子與子干齒
晉既烝趙孟適南陽將會孟子餘(孟子餘趙襄其庿在晉之南陽温縣)甲辰朔烝
扵温(並昭元年)
晉侯使韓宣子来聘且告為政而来見(昭二)
韓宣子觀書扵太史氏見易象與鲁春秌曰周禮盡在鲁矣
送從逆班(少姜請陳無宇君使公族逆之齊使上大夫送之)
叔弓聘晉辭郊勞致舘(並昭二年)
晉文襄之霸也令諸侯三歲而聘五歲而朝有事而會不恊而
盟君薨大夫弔卿共葬事夫人士吊大夫送葬(晉少姜卒鄭印叚弔游吉)
(送葬昭十一年葬齊歸晉士送葬)
徼福於太公丁公(齊侯使晏嬰請継室于晉)
晏子如晉公更其宅既拜毁之為里室如其舊則使宅人反之
晉賜公孫叚州田授之以策(昭七年子産為豊施歸州田扵韓宣子曰不敢聞扵君私致諸)
(子)
叔弓如滕葬滕成公子服椒為介及郊遇懿伯之忌敬子不入
(懿伯椒之叔父敬子叔弓也)惠伯曰公事有公利無私忌椒請先入
鄭罕虎如晉賀夫人且告曰楚人日徵敝邑以不朝立王之故
(並昭三年)
古者日在北陸而藏冰西陸朝覿而出之食肉之禄冰皆與焉
(申豊食肉之禄謂在朝廷治其職事就官食者)
夏啟有鈞臺之享商湯有景亳之命周武有孟津之誓成有岐
陽之蒐康有酆宮之朝穆有塗山之會齊桓有召陵之師晉
文有踐土之盟君其何用
王使問禮扵左師與子産左師獻公合諸侯之禮六子產獻伯
子男會公之禮六
屬有宗祧之事扵武城(椘子田武城)
叔孫為孟鍾曰爾未際饗大夫以落之
仲與公御莱書觀扵公公與之環
竪牛使寘饋于个而退(个東西廂並昭四年)
卿喪自朝鲁禮也(杜洩)
竪牛取東鄙三十邑以與南遺
朝聘有珪享覜有璋小有述職大有廵功設禨而不倚爵盈而
不飲宴有好貨飱有陪鼎入有郊勞出有贈賄
韓起反鄭伯勞諸圉辭不敢見禮也(奉使君命未反椘公子棄疾如晉過鄭鄭伯勞諸柤)
(辝不敢見昭六)
吳蹶由曰寡君卜之以守亀(並昭五年)
季孫宿如晉晉侯享之有加籩武子使行人告曰淂貺不過三
獻固請徹加
私面(楚公子弃疾以乘馬八匹私面鄭伯韓宣子私覲于子産以玉與馬)
楚公子棄疾過鄭不樵樹不采蓻誓曰有犯命者君子廢小人
降
叔弓如楚聘且弔敗也
齊侯如晉請伐北燕也士匃相士鞅逆諸河禮也(並昭六年)
楚子之為令尹也為王旌以田芋尹無宇斷之
楚子為章華之宮納亡人以實之無宇之閽入焉無宇執之有
司曰執人扵王宮其罪大矣
天子經略諸侯正封
楚子成章華之臺願與諸侯落之(宮室始成祭之為落衛侯為虎幄成求令名者而與)
(之始食焉哀十七年)
晉侯有疾並走羣望
鯀為夏郊三代祀之晉為盟主或者未之祀乎(周襄晉為盟主佐天子祀羣神)
晉以州田賜公孫叚以原縣與樂大心(並昭七年)
楚遷城父人扵陳遷方城外人扵許(昭九此許乃葉五年許遷于葉成十)
晉荀盈卒未葬晉侯飲酒樂屠蒯趋入酌飲公(子卯徹宴樂)
孟僖子如齊殷聘禮也(自叔老聘斉至今二十年禮意久曠令修盛聘以無忘舊好並昭九年)
欒高氏伐虎門晏平仲端委立于乕門之外
晉平公卒鄭伯如晉及河晉人辝之(禮諸侯不相弔故辭)九月叔孫婼齊
國弱宋華定衛北宮喜鄭罕虎許人曺人莒人邾人滕人薛
人𣏌人小邾人如晉葬平公
葬晉平公鄭子皮以幣行既葬諸侯大夫欲因見新君叔向辭
之皆無辭以見子皮盡用其幣(子産曰喪並昭焉用幣十年)
齊歸薨大蒐于比蒲非禮也孟僖子會邾莊公盟于祲祥修好
禮也
朝有著定(朝内列位常處謂之表著)會有表(野會設表以為位叔向)
五大不在邊五細不在庭親不在外羈不在内(上古金木水火土謂之五官盖)
(立官之本也称古言故曰五大並昭十一年)
鄭簡公卒將為葬除(除葬道)及游氏之廟將毁焉司墓之室有當
道者(簡公别營葬地不在先公舊墓故道有臨時迂直也)
右尹子革夕王見之去冠被舍鞭(敬大臣)
昔我先王熊繹(楚始封君)與吕汲(齊太公之子丁公)王孫牟(衛康叔子康伯)爕父
(晉唐叔之子)禽父(伯禽)並事康王四國皆有分我獨無有(桃&KR1249;棘矢以共禦王事)
(並昭十二年)
葬子干于訾實訾敖(不成君無號謚者椘皆謂之敖)
明王之制使諸侯歲聘以志業間朝以講禮(三年而一朝)再朝而會
以示威再會而盟以顯昭明(十二年而一盟凡八聘四朝再會王一廵守盟于方岳之下)志
業扵好(聘也)講禮扵等(朝也)示威扵衆(會也)昭明扵神(盟也)
令諸侯日中造于除癸酉退朝子産命外僕速張扵除(甲戌同盟于平)
(丘除地為壇)
子産争承(承貢賦之次)
行理之命無月不至(子産並昭十三年)
將禘于武公戒百官(叔弓涖事)
晉荀躒如周葬穆后既葬除喪以文伯宴樽以魯壺王曰諸侯
皆有以鎮撫王室晉獨無有何也
密湏之鼓與其大路闕鞏之甲唐叔受之(並昭十五)
叔孫昭子曰諸侯之無伯害哉齊君之無道也興師而伐遠方
會之有成而還莫之亢也(齊伐徐)
孔張為嗣大夫承命以使周扵諸侯立于朝而祀于家有禄于
國有賦扵軍喪祭有職受脤歸脤其祭在廟已有著位
非官府之守器也(宣子求環並昭十六年)
鄭禆竈請用瓘斝玉瓉(衛文之舒鼎成之昭兆定八年盗竊寳玉大弓定之鞶鑑)
鄭災子晢未葬子產使輿三十人遷其柩
廵羣屏攝至于大宫(屏攝祭祀之位)使公孫登徙大龜使祝史徙主
祏於周廟(祏廟主石凾周庿厲王廟)
出舊宮人(先公宮女)
葬曹平公往者見周原伯魯焉
晉邊吏讓鄭(並昭十八年)
駟氏請龜以卜子產弗予
平丘之會晉將尋盟曰無或失職(鄭對晉昭十九年)
公孟有事扵盖獲之門外齊子氏寘戈扵車薪以當門使一乘
從公孟以出公孟及閎中用戈擊公孟
賓將掫(執鐸終夕與扵燎)
衛侯賜北宮喜謚曰貞子賜析朱鉏謚曰成子(皆未死而賜謚)
齊侯痁諸侯之賓問疾者多在
㫋以招大夫弓以招士皮冠以招虞人
士鞅来聘季孫使有司以齊鮑國歸費之禮為士鞅(怒加四牢為十一牢)
王子朝因舊官百工之喪職秩者作亂
列國之卿當小國之君固周制也(昭二十三年叔孫婼國之卿淂會伯子男禮大)
天子守在四夷天子卑守在諸侯諸侯守在四鄰諸侯卑守在
四竟(沈尹戍)
正其疆埸修其土田險其走集親其民人明其伍候信其鄰國
慎其官守守其交禮(沈尹戍走集壁壘並昭二十三年)
晉侯使士景伯涖問周故士官立于乾祭而問扵介衆晉人乃
辭王子朝不納其使(昭二十四年朝國人問焉定八年衛靈公將叛晉哀二十六年越納衛侯公)
(孫弥牟致衆而問焉)
徵會扵諸侯期以明年(韓宣子謀納敬王昭二十四年)會于黃父趙簡子令諸
侯之大夫輸王粟具戍人明年將納王(昭二十五年)
宋樂大心曰我不輸粟我扵周為客晉士伯曰自踐土以来宋
何役之不會右師不敢對受牒而退
將禘於襄公萬者二人其衆萬扵季氏
公居於長府
齊侯唁公于野井
自莒疆以西請致千社(二十五家為社)
仲幾對宋公曰宋國之法死生之度先君有命矣
楚子使薳射城州屈復茄人焉城丘皇遷訾人焉使熊相禖郭
巣季然郭卷(並昭二十五年)
王子朝奉周之典籍以奔楚
至于夷王王愆于厥身諸侯莫不並走其望以祈王身至于厲
王王心戾虐萬民弗忍居王于&KR3007;諸侯釋位以閒王政宣王
有志而後效官
先王之命曰王后無適則擇立長年鈞以德德鈞以卜王不立
愛公卿無私古之制也
齊侯與晏子坐于路寝
在禮家施不及國民不遷農不移工賈不變士不濫官不滔大
夫不收公利(並昭二十六年)
公如齊齊侯請饗之子家子曰朝夕立扵其朝又何饗焉其飲
酒也乃飲酒使宰獻而請安(君食大夫禮並昭二十七年)
武王克商其兄弟之國者十有五人姬姓之國者四十人(昭二十八年)
齊侯使高張来唁公稱主君(昭二十九年)
公獻龍輔于齊侯(龍輔玉名)夏后氏之璜(祝鮀定四年)
先王之制諸侯之喪士吊大夫送葬唯嘉好聘享三軍之事扵
是乎使卿(晉頃公卒鄭游吉弔且送葬魏獻子詰其無貳)
我先君簡公在楚我先大夫印叚實往敝邑之少卿也王吏不
討恤所無也(並昭三十年)
荀躒謂季孫君怒未怠子姑歸祭(昭三十一年)
令城成周魏子南面衛彪徯曰魏子必有大咎
士彌牟營成周令役扵諸侯屬役賦文書以授帥而效諸劉子
韓簡子臨之以為成命(昭三十二)
定元年若立君則有卿士大夫與守龜在
昭公出故季平子禱于煬公九月立煬宫(並定元年)
嘉好之事君行師從卿行旅從
合諸侯于召陵將蔡扵衛衛侯使祝佗私扵萇弘乃長衛侯
分魯公以大路大旂夏后氏之璜封父之繁弱分康叔以大路
少帛綪茷㫋旌大吕分唐叔以大路密湏之鼓闕鞏姑洗
分之土田陪敦祝宗卜史備物典策官司彛器因商奄之民命
以伯禽而封扵少皥之墟(魯公)命以康誥而封扵殷墟(康叔)皆啟
以商政疆以周索命以唐誥而封扵夏墟啟以夏政疆以戎
索(唐叔)
取于有閻之土以共王職(有閻衛所受朝宿邑盖近京畿)取扵相土之東都以
會王之東蒐(為湯沐邑王廵守以助祭泰山)
踐土之盟其載書云王若曰晉重魯申衛武蔡甲午鄭捷齊潘
宋王臣莒期藏在周府(並定四年)
歸粟於蔡
季平子卒陽虎將以璵璠歛仲梁懷弗與曰改步改玉(並定五年)
豊氏故主韓氏(昭三年)樂祁曰昔吾主范氏今主趙氏(定六年晉執樂祁)
(哀十七趙鞅告衛曰君之在晉也志父為主)
報夫人之幣(定六年陽虎強使孟懿子報晉夫人之幣䟽君與夫人一使兼致之)
齊人歸鄆陽關陽貨居之以為政(定七年)
公會晉師于瓦范獻子執羔趙簡子中行文子皆執鴈鲁扵是
始尚羔
衛人請執牛耳(定八年哀十七年季兼曰鄫之役吴公子姑曺發陽之役衛石魋)
犀軒直盖(卿車定九年)
犧象不出門嘉禮不野合(齊侯將享公孔丘謂梁邱㩀乃不果享定十年)
叔孫氏墮郈季氏將墮費公山不狃叔孫輙帥費人以襲鲁敗
之遂墮費將墮成公歛處父不墮公圍成弗克(定公十二年)
晉趙鞅謂邯郸午曰歸我衛貢五百家
衛公叔文子朝而請享靈公(定十三)
少君(衛太子曰從我而朝少君定十四年)
定公薨于高寢邾子来奔喪(定十五年)
哀元年陳懷公朝國人而問焉曰欲與楚者右欲與吳者左陳
人從田無田從黨(都邑之人無田者)
簡子誓曰克敵者上大夫受縣下大夫受郡(周書作雒篇千里百縣縣有四郡)
士田十萬(十萬畝)庶人工商遂(得遂進仕)人臣隷圉免(去厮役)
衛太子禱曰曾孫蒯瞶敢昭告皇祖文王烈祖康叔文祖襄公
(並哀二年)
司鐸火季桓子至御公立于象魏之外命藏象魏(哀三年)
晉隂地之命大夫士蔑(别縣監尹哀四)
衛成公命祀相寗武子曰不可以間成王周公之命祀(僖二十一)楚昭
王曰三代命祀祭不越望江漢雎漳楚之望也(哀六)
周之王也制禮上物不過十二
禹合諸侯扵塗山執玉帛者萬國今其存者無數十焉(並哀七年)
鲁賦八百乘君之貳也邾賦六百乘君之私也(同上)
吳子使来儆師伐齊(哀九年)
齊人弑悼公吴子三日哭于軍門之外(哀十年)諸侯之會事既畢
矣侯伯致禮地主歸餼以相辭也(哀十二年)
宋鄭之間有隙地焉曰彌作頃丘玉暢嵒戈錫(同上)
王合諸侯則伯帥侯牧以見扵王伯合諸侯則侯帥子男以見
扵伯(伯王官伯哀十三)
子我属徒攻闈與大門
薄宗邑也(桓魋請鞍易薄公不可宗廟所在謂之宗邑)
司馬牛致其邑與珪焉而適齊(珪守邑符信)
孟孫為成之病不圉馬焉
孟懿子卒成人奔喪弗内袒免哭于衢聽共弗許(並哀十四)
朝聘而終以尸將事(楚伐吴陳使公孫貞子吊及良而卒將以尸入)
上介稱備使(陳芋尹蓋)
齊與衛地書社五百(二十五人為社盖二千五百家書者籍而致之)
服冕乘軒(衛太子謂渾良夫言並哀十五)
孔丘卒公誄之子貢曰称一人非名也(天子稱一人)
衛孔悝行使貳車反祏扵西圃
白公以王如高府
衛侯謂渾良夫曰吾繼先君而不淂其器若之何(並哀十六年)
渾良夫紫衣狐裘至袒裘不釋劒而食太子數之以三罪而殺
之(三罪紫衣袒裘帶劍哀十七年)
越圍吳趙孟降扵喪食(黃池之役先主與吴王有質哀二十年)
宋景曹卒(元公夫人)季康子使冉有弔且送葬
臧石會晉伐齊晉餼臧石牛大師謝之(哀二十四年)
公宴扵五梧武伯為祝(上夀哀二十五年)
盟于少寝之庭(哀二十六)
設乘車两馬(大夫服)繋五邑焉召顔涿聚之子命之
桓二年滕子来朝注隐十一年称侯令称子者盖時王所黜
先王之制邦内甸服邦外侯服侯衛賓服蠻夷要服戎翟荒服
甸服者祭侯服者祀賓服者享要服者貢荒服者王日祭月
祀時享歲貢終王先王之訓也有不祭則修意有不祀則修
言有不享則修文有不貢則修名有不王則修德序成而有
不至則修刑扵是乎有刑不祭伐不祀征不享讓不貢告不
王扵是乎有刑罰之辟有攻伐之兵有征討之備有威讓之
令有文告之辭(周語)
王田不取群公行下衆王御不參一族(周語)
天子聽政使公卿至于列士獻詩瞽獻典史獻書師箴瞍賦曚
誦百工諫庶人傳語近臣盡規親戚𥙷察瞽史教誨耆艾修
之而後王斟酌焉(周語)
魯武公以括與戲見王王立戲樊仲山父諫曰天子立諸侯而
建其少是教逆也王卒立之鲁侯歸而卒及魯人殺懿公(懿公)
(戲也)而立伯御(伯御括也)三十二年宣王伐鲁立孝公(孝公懿公之弟称也)
諸侯從是而不睦(周語)
宣王欲淂國子之能導訓諸侯者樊穆仲(仲山父)曰鲁侯孝乃命
魯孝公扵夷宫(周語)
諸侯春秌受職于王以臨其民(内史過周語)
襄王使太宰文公及内史興錫晉文公命上卿逆扵境晉侯郊
勞舘諸宗廟饋九牢設庭燎及期命于武宫設桑主布几筵
太宰涖之晉侯端委以入太宰以王命命冕服内史贊之三
命而後即冕服既畢賓饗贈餞如公命侯伯之禮(周語)
鄭伯南也(周語賈侍中云南者在南服之侯伯也或云南南面君也鄭司農云南謂子男)
請隧(韋昭注隧六隧也周禮天子遠郊之地有六卿則六軍之士也外有六隧掌共王之貢賦惟天子有隧而諸侯則未)
(之有也)
昔我先王之有天下也規方千里以為甸服(周語)
歲歛時晏月會甸脩日完(周語)
范武子歸乃講聚三代之典禮(周語)
先王之教曰雨畢而除道水涸而成梁草木節觧而備藏隕霜
而冬裘具清風至而修城郭宮室故夏令曰九月除道十月
成梁其時儆曰收而場功㣥而畚梮營室之中土功其始火
之初見期扵司里(周語)
周制有之曰列樹以表道立鄙食以守路國有郊牧彊有寓望
藪有圃草囿有林池所以禦災也其餘無非榖土(周語)
周之秩官有之曰敵國賓至關尹以告行理以節逆之候人為
導卿出郊勞門尹除門宗祝執祀司里授館司徒具徒司空
視塗司寇詰姦虞人入材甸人積薪火師監燎水師監濯膳
宰致餐廪人献餼司馬陳芻工人展車百官官以物至賓入
如歸是故小大莫不懷爱其貴國之賓至則以班加一等孟
虔至于王使則皆官正&KR0681;事上卿監之若王廵守則君親監
之(周語)
羊舌肹聘于周發幣扵大夫(周語)
土發而社助時也收攟而烝納要也(因祭社以納五糓之要魯語)
鑄名器藏寳財固民之殄病是待(臧文仲鲁語晉陽之張談曰先王為重器也為國家)
(之難越大夫種行成扵吴隨之以國家之重器)
班相恤也故能有親(臧文仲言扵魯公請衛君鲁語)
外臣之言不越境不敢及君(衛侯賂臧文仲魯語)
文公欲弛孟文子之宅對曰位政之建也署位之表也車服表
之章也宅章之次也禄次之食也若罪也則請納禄與車服
而違署唯里人之所命次(鲁語)
宣公夏濫扵泗淵里革断其罟而棄之(取鱼登禽之時)
季康子問扵公父文伯之母曰主亦有以語肥也(大夫称主妻亦如之鲁)
(語)
天子及諸侯合民事扵外朝合神事扵内朝自卿以下合官職
扵外朝合家事扵内朝(鲁語)
諸侯朝修天子之業命晝考其國職夕省其典刑夜儆百工使
無慆淫(魯語)王后公侯之夫人卿之内子命婦親織祭服列士
之妻加之以朝服自庶士以下皆衣其夫社而賦烝而獻功
(魯語)
公父文伯之母欲室文伯饗其宗老老請守龜卜室之族(魯語)
肅慎氏之貢矢以分陳(鲁語求淂之金櫝)
昔聖王之處士也使就間燕處工就官府處商就市井處農就
田野(齊語)
齊桓公賞服大路龍旂九旒渠門赤旂(渠門兩旗所建以爲軍門齊語)
晉武公伐翼殺哀侯止欒共子苟無死吾以子見天子令子爲
上卿(晉語)
公飲大夫酒令司正實爵與史蘇(晉語)
申生祭于曲沃歸福於絳(晉語)
夷吾之梁&KR0784;姬使奄椘以環釋言(晉語)
鄭武公與晉文侯戮力一心股肱周室平王勞而德之而賜之
盟質曰世相𧺫也(晉語)
公子如楚楚成王以周禮享之九献庭實旅百(晉語)
陽人有夏商之嗣典有周室之師旅樊仲之官守焉(晉語文公圍陽樊)
古之王者使工誦諫於朝在列者獻詩使勿兜風聽臚言扵市
辨妖祥扵謠考百事扵朝問謗譽扵路(晉語)
年過七十者公親見之稱曰王父(晉語)
天子之室斵其椓而礱之加密石焉(石謂砥也先粗礱之加以密砥)
諸侯礱之大夫斵之士首之(斵其酋也晉語)
絳之富商韋藩木楗以過於朝唯其功庸少也(晉語)
先王之爲臺榭也榭不過講軍實臺不過望氛祥故榭度扵大
卒之居臺度扵臨觀之高(楚語)
鲁弁費實弱襄公(弁費季氏之邑)晉曲沃實納齊師秦徵衙實難桓景
(徵衙公子鍼之邑楚語)
在輿有旅賁之規位宁有官師之典倚几有誦訓之諫居寝有
&KR0591;御之箴臨事有瞽史之道宴居有師工之誦史不失書矇
不失誦以訓御之(衛武公楚語)
勾踐請盟一介嫡女執箕帚以晐姓於王宫(曲禮曰納女於天子曰備百姓吴語)
吳王許越成荒成不盟(吴語)
命圭有命固曰吳伯不曰吳王(吴語)
范蠡曰昔吾先君固周室之不成子也(越語)
風俗
衛州吁未能和其民厚問定君於石子(陳人執之請涖于衛隐四)
鄭入許使大夫百里奉許叔以居許東偏使公孫獲處許西偏
(十二)
桓二年宋督攻孔氏殺孔父而取其妻遂弑殤公齊鲁陳鄭會
於稷以成宋亂為賂故立華氏也臧哀伯諫魯納郜鼎不聽
芮伯萬之母芮姜惡芮伯之多寵人也故逐之(宋襄公夫人攻昭公文十六)
(成風事成季屬僖公敬嬴私事襄仲属宣公閔二桓三)
衛宣公烝扵夷姜生急子為之娶扵齊而美公取之生夀及朔
(十六)
宋人請猛獲扵衛衛人欲勿與石祁子曰不可衛人歸之亦請
南宮萬于陳以賂(十二)
鲁莊公二十三年秋丹桓宮之楹二十四年刻其桷魯猶秉周
禮(齊仲孫湫閔元)
公傅奪卜齮田公不禁(閔二)齊懿公為公子與邴歜父争田(文十八)
晉隂飴甥會秦伯盟于王城秦伯曰晉國和乎對曰不和小人
曰必報讎君子曰必報德(僖十五年)僖十九年宋公使邾文公用
鄫子于次雎之社欲以属東夷司馬子魚曰民神之主也用
人其誰饗之
成風論周禮(僖二十二)
伊川被髮而祭(遷陸渾之戎僖二十二)
杞成公卒書曰子𣏌夷也(僖二十三)
秦伯納晉公子女五人懷嬴與焉
鄭子華之弟子臧好聚鷸冠鄭伯惡而殺之(僖二十四)
晉文公民易資者不求豊焉明徵其辭(僖二十七)
𣏌子自鄭使告于秦曰鄭人使我掌北門之管(僖三十二)
鄭商人弦高犒秦師(子産曰先君桓公與商人同出自周世有盟誓)
晉自殽戰始墨
齊國莊子来聘禮成而敏臧文仲言於公曰君其朝焉(僖三十三年)
(文十二年秦使西乞術来聘襄仲曰國無漏矣昭十七年小邾穆公賦菁青者莪昭子曰不有以國其能久乎)
衛人使告于陳陳共公曰更伐之我辭之衛孔達伐晉君子以
為古古者越國而謀(文元)
楚國之舉恒在少者(叔向芉姓有亂必季實立)
同官為寮(荀林父止先蔑使秦及亡送其帑文七)
晉人虎狼也(士會辭秦伯使魏文十三僖三十三年楚大孫伯曰晉人無信十二年彘子曰晉所以霸師武)
(臣力也)
衛州吁立求寵於諸侯(諸侯簒立諸侯既與之會則不復討)桓公正月即位三月
會鄭伯於垂(璧假許田)宣公正月即位夏會齊侯於平州(取濟西田曺)
(人請於晉曰若有罪則君列諸會矣)絳人言山崩之禮(成五)
穆伯之母不聘穆姜曰吾不以妾為為姒生聲伯而出之(成十一)
鄢陵之戰韓厥曰不可以再辱國君郤至曰傷國君有刑(成十六)
國君十五而生子(襄九)
襄十一年鄭人賂晉侯女樂二八鄭滛樂之曚(襄十五)
襄十六齊高厚歌詩不類
齊獲臧堅使夙沙衛唁之堅曰姑又使刑臣禮扵士抉其傷而
死(殖綽曰子殿國師齊之辱也襄十七十八)
楚子告子庚曰國人謂不榖主社稷而不出師師不從禮
鄭入陳陳侯奔墓遇賈獲載其母妻下之而授公車公曰舍而
毋辭曰不祥(襄二十五)
襄二十八年陳氏鮑氏之圉人為優
襄三十年宋大災宋伯姬卒待姆也
昭十年季平子伐莒獻俘始用人扵亳社
泉丘人有女夢以其帷幕孟氏之廟遂奔僖子其僚從之僖子
使助薳氏之簉(簉副倅也薳氏之女為僖子副妾别居在外昭十一)
翟僂新居于新里既戰說甲于公而歸華姓居於公里亦如之
(昭二十一)
趙㫋以其良馬二濟其兄與叔父(宣十二年)左師展將以公乘馬而
歸(昭十五)
楚郤宛之難國言未已進胙者莫不謗令尹(昭三十七)
晉祁勝與鄔臧通室祁盈將執之司馬叔游曰詩曰民之多辟
無自立辟姑已若何盈遂執之初勝賂荀躒荀躒為之言於
晉侯晉侯執祁盈(二十八)
若艱難其身以險危大人而有名章徹攻難之士將奔走之(昭三)
(十一年)
申包胥如秦乞師曰夷德無厭若鄰於君疆埸之患也(定四)
定五年陽虎囚季桓子十月大詛
王孫賈曰苟衛國有難工商未嘗不為患(莊公使匠久石圃因匠氏攻公出公使三)
(匠久定作亂八)
齊高疆曰唯伐君為不可民弗與也我以伐君在此矣(范中行氏將伐)
(公桓司馬欲入子車止之曰伐國民弗與也戴氏皇氏欲伐公樂得不可定十三)
季孫有疾命正常曰無死(哀三)
哀七年師入邾處其公宮衆師晝掠宵掠
鄫人漚菅(哀八)
公孫夏命其徒歌虞殯(哀十一)
衛大叔疾孔文子妻之疾出奔宋衛人立遺使室孔姞(遺疾之弟)
昭夫人卒昭公娶於吳故不書姓(哀十二)
陳豹與大陸子方車不受曰事子我而有私於其讎何以見魯
衛之士(哀十四)
公子荆之母嬖將以為夫人使宗人釁夏獻其禮對曰無之(哀二)
(十四)
桓三年曲沃武公伐翼獲翼侯及欒共叔(注桓叔之傅欒賓之子也父子各殉所奉)
(之主)
襄十四年士鞅曰武子之德在民如周人之思召公焉
禮
隠元年天子諸侯大夫士葬期(宰咺歸賵傅)賵贈改葬惠公(葬故有闕)
衆父卒杜預注卿佐大小斂(並隐元)葬臧僖伯加一等(隐五)
紀裂繻来逆女卿為君逆也(隐二文四逆婦姜卿不行注宣元公子遂)
聲子卒杜預夫人喪禮(隐三)夫人祔禮(僖八年致哀姜)蘋蘩筐莒杜預注
(隐二)季梁論牲盛酒醴(桓六年)
衆仲對羽數杜預注鲁惟文王周公廟得用八而他公遂因仍
僣而用之(春秌權衡論事無舞)
鄭祭泰山魯周公别廟(隐八年易祊及注)
鄭公子忽如陳逆婦先配而後祖(禮逆婦必先告祖廟而後行鄭忽先逆婦而後告廟故曰)
(先配而後祖隐八年)諸侯逆女(桓三)王姬主昏(莊元經注)
大宮(隐十一年鄭授兵於大宮)
大逵(鄭注道方九軌同上)
賂尹氏禱扵其主鍾巫(祭鍾巫齊丁社圃同上)
桓二年郜鼎納大廟注周公廟也
清廟大路羹食衮冕鸞和旂旗(桓二年臧哀伯諫郜鼎并注)郊雩嘗烝桓五
年并注
太子生之禮(桓六年子同生并注)
周人以諱事神名終將諱之注自父至高祖皆不敢斥言(先君獻武)
(廢二山献公夷王時)
名有五(申繻並桓六年)
莊十四年宗祏(鄭原繁曰先君桓公命我先人典司宗祏注宗祏宗廟中藏主石室)
六代之樂(王子頽樂及編舞注兼舞六代之楽莊二十年)
公如齊納幣注母喪禾再朞而圖昏(宣元逆女注喪娶莊二十二年)
諸侯親迎(莊二十四年公如齊逆女隐八鄭公子忽如陳逆婦)
御孫論男女贄(莊二十四年)
日食大水天災用幣伐鼓(莊二文十五成五年伯宗問絳人山崩之礼昭十七年正月)
雩講(莊三十二)
閔二年吉禘於莊公(并注)鲁禘楽(襄十一年)晉人曰以寡君之未禘祀
(襄十六年并注)
婦人送迎不出門見兄弟不踰閾
加籩豆(鄭享楚加籩豆六品並僖二十二年)
奉匜沃盥(懷嬴僖二十三年)
䕫子不祀祝融與鬻熊(僖二十六年)
昌歜白黑形鹽(僖三十年魯享周公閱并注)
卜郊免牲三望(僖三十一年并注襄七并注襄十一年)
衛寗武子請不祀相(僖三十一楚昭王弗祭河曰三代命祀祭不越望哀六)
晉伐秦師子墨衰絰(欒盈入絳范宣子墨衰冐絰)
卒哭祔作主烝嘗禘(并注並僖三十三年)
文元年杜預注諸侯諒闇(晉襄公既祥文二年襄仲納幣注襄十六年晉平公改服脩官并注)
鲁躋僖公逆祀(文二定八年祀先公)
宣三年郊牛傷不郊而望(經傳并注七年并注成)
繹卿佐喪去樂(宣八年有事大廟襄仲卒并注)
雨不克葬(宣八年葬敬嬴)用葛茀(上)宋文公厚葬(成二并注)卜葬先遠日(宣九)
邲之戰楚祀於河作先君宮告成事而還(宣十二)
殽烝體薦折爼(宣十六年并注)
用殉(文六年秦三良成二年宋文公始用殉成十年晉景公以小臣為殉)成八年媵姪娣
(經并注)
主昏(宋公使公孫夀来納幣注宋公無主昏者自命之並成八年)
致女(成九年注女嫁三月又使大夫隨加聘問謂之致女)致夫人(桓二齊仲年)
襄二年頌琴(穆姜自為櫬與頌琴)
季武子論諸侯冠禮(襄九年)
楚子告大夫曰所以從先君扵禰廟者(從先君代為祢廟襄十三)
逆王后(桓八年祭公逆王后襄十五年官師從单靖公逆王后并注)
晉嘗酧(襄二十二年)
鄭公孫黑肱祭以特羊殷以少牢(同上)
叔孫穆子食慶封慶封汜祭(禮食有祭示有所先也汜祭遠散所祭不共)
齊嘗尸上獻(並襄二十八)
射者三耦(喪二十九年)
昭元年享戒五獻一献(鄭享趙武皮戒趙孟子)
委禽(鄭公孫黑)
樂五節五降(並昭元)
藏冰(享司寒喪浴用冰受冰昭四年并注)
致夫人(桓二齊仲年)致女(季孫行父成九)
平公既葬諸侯之大夫欲因見新君叔向辭曰以嘉服見則喪
禮未畢以喪服見是重受弔也(昭十年)
社(次睢之社僖十九清丘之社昭十一子産為火故大為社昭十八周社定六亳社哀四曺社宮哀七)
衣有禬帶有結(言視昭十一)
投壺(晉侯享諸侯)
晉侯享諸侯子産相鄭伯辭享請免喪而後聽命(並昭十二年)
叔向曰王一歲而有三年之喪二焉(并注)三年之喪雖貴遂服(昭十)
(五年)
有事於山蓻山林也(昭十六年子産)
楄柎(昭二十五注棺中苓牀也)
社稷五祀(蔡墨對魏献子并注夏商昭二十九)
定元年易幾而哭(幾哭會也)
葬定公雨不克葬(定十五年)
哀十三年魯將以十月上&KR0605;有事于上帝先王季&KR0605;而畢
禇師聲子韈而登席(哀二十五)
請謚(隱九)
王未葬而鲁郊(宣三注)
歌虞殯(哀十一)
虢文公論籍田(周語上并注)仲山父曰獮扵既烝狩扵畢時(上并注)
朝日夕月(國語内史過并注又魯語公文伯母)
請隧(韋昭注國語)
禘郊全烝立飫房烝宴饗殽烝戎翟體烝(國語并注)
鴒州鳩對樂兩章(國語并注)
展禽論社稷郊禘宗祖報及祀典(鲁語上并注)
夏父弗忌為宗烝將躋僖公工史書世宗祝書昭穆(魯語)
金奏肆夏繁遏渠伶蕭咏歌及鹿鳴之三(魯語)
公父文伯之母祭不宴不繹(魯語)
晉司正實爵(晉語)
天子祀上帝公侯祀百辟自卿以下不過其族(晉語)
祭典有之曰國君有牛享大夫羊饋士有豚犬之奠庶人有魚
炙之薦籩豆脯醢則上下共之(楚語)
在男曰覡在女曰巫是使制神之處位次主而為之牲器時服
而後使先聖之後能知山川之號高祖之主宗廟之事昭穆
之世者以為之祝使名姓之後能知四時之生犠牲之物次
主之度屏攝之位壇場之所上下之神氏姓之出而心率舊
典者爲之宗(楚語)
祀加扵舉(天子舉以大牢祀以會諸侯舉以特牛祀以大牢卿舉以少牢祀以特牛大夫舉以特牲祀以少牢士食)
(鱼炙祀以特牲庶人食菜祀以魚椘語)
郊禘不過繭栗烝嘗不過把握(楚語)
古者先王日祭月享時類歲祀(告以事類曰類日祭扵祖考月薦扵曾高時類及二祧歲祀扵)
(壇墠)諸侯舍日卿大夫舍月士庶人舍時(歲乃祭也楚語)
天子徧祀群神品物諸侯祀天地三辰及其土之山川卿大夫
祀其禮(謂五祀及祖所自出也)士庶人不過其祖(楚語)
日月會于龍&KR1280;(&KR1280;龍尾謂周十二月夏十月也日月舍辰扵尾上月令曰孟冬日在尾)
國扵是乎烝嘗家扵是乎嘗祀(楚語)
天子禘郊之事必自射其牲王后必自舂其粢(諸侯椘語)
氏族
繼室以聲子生隱公仲子生桓公杜預注諸侯始娶則同姓之
國以姪娣媵元妃死則次妃攝治内事猶不得稱夫人故謂
之繼室(陳哀公二妃下妃)
隐二年無駭帥師入極杜預注無駭不書氏未賜族(翬挟溺柔無駭不氏)
(鄭宛莒慶曺羈秦術楚椒吴札亦不氏)
武氏子来求&KR0608;注天子大夫之嗣也
尹氏武氏助曲沃注皆周世族大夫
翼九宗五正頃父之子嘉父逆晉侯于隨(分唐叔以懷姓九宗職官五正注懷姓)
(唐之餘民)
無駭卒請謚與族公命以字爲展氏天子因生賜姓(若舜由媯汭故)
(陳為媯姓)胙土命氏(胙之以土命氏曰陳)諸侯以字(諸侯位卑不得賜姓故其臣因氏其王父字)
為謚因以為族(或便即先人之謚因以為族)官有世功則有官族邑亦如
之(謂取其舊官舊邑之稱以為族皆禀之時君)
許大岳之&KR1015;注大岳神農之後堯四岳也
立華氏(桓二年)
側室貳宗隷子弟(桓二年師服)
晉韓氏(韓萬見桓二年)欒氏(欒賓見惠二十四年)范氏(士蒍見莊二十三年)狐氏(狐突見閔二)先
氏(先友見閔二)趙氏(趙夙見閔元)魏氏(畢萬見閔元)羊舌氏(羊舌大夫見閔元)郤氏
(郤芮見僖六)續氏(續鞫居見文六注狐氏之族)鞏氏(鞏朔文十七)中行氏(中行桓子荀林父也)
(僖二十八年將中行故氏)知氏(荀首林父弟宣十二)
宗婦(桓六年子同生莊二十四年哀姜至公使宗婦覿用幣襄二年齊侯使諸姜宗婦来會齊姜之葬)
祭封人仲足注祭鄭地封人守封疆者因以所守為氏
鄭子人氏(弟語之後見桓十四)洩氏(洩駕見隐五年)孔氏(孔叔僖五年太子華請齊去三族)
七穆(謂子展公孫舍之罕氏也子西公孫夏駟氏也子產公孫僑國氏也伯有良霄良氏也子太叔游吉游氏也子石公)
(孫叚豐氏也伯石印叚印氏也穆公十一子謂子良公子去疾也子罕公子嘉也子駟公子騑也子國公子發也子孔公)
(子嘉也子游公子偃也于豊也子印也子羽也子然也士子孔也子然二子孔已亡子羽不為卿故止七也)
衛宣公生急子屬諸右公子属夀扵左公子注左右媵之子因
以為號
宋雍氏宗(雍氏女扵鄭莊公曰雍姞生厲公雍氏宗有寵扵宋莊公故誘祭仲而執之知罃曰首其請扵寡君而以)
(戮扵宗東郭偃曰崔宗邑也必在宗主)
楚鬪氏(闘伯比見桓六年)熊氏(熊率且比見桓六年)薳氏(薳章見桓六年)屈氏(屈瑕見桓十一年)
伍氏(伍参宣十二)
齊鮑氏(鮑叔牙見莊八年)高氏(高傒見莊九年)陳氏(陳公子完莊二十二年入齊)國氏(見僖十二)
(年國歸父見僖二十八年)崔氏(崔杼見宣十)慶氏(慶克成十七年)
春秋自莊公以上諸弑君者皆不書氏閔公以下皆書氏
宋萬弑閔公蕭叔大心及戴武宣穆莊之族以曹師伐之魚
氏(子魚桓公子見僖九年)華氏(華督戴公孫桓二)樂氏(鱗矔桓公孫文七)蕩氏(蕩意諸公子蕩)
(之孫蕩桓公子文八)文七年宋穆襄之族攻公六卿和公室(昭公將去羣公子)
文八年宋襄夫人因戴氏之族殺昭公之黨宋公子鮑親自
桓以下無不恤宋文公使戴莊桓之族攻武氏遂出武穆
之族(宣三年武穆之族以曹師伐宋)
莊十七年遂因氏領氏工婁氏湏遂氏饗齊戍醉而殺之
晉桓莊之族偪士蔿謀盡殺羣公子獻公
鲁季孫氏(公子友莊公之母弟見莊二十五年)孟孫氏(慶父莊公庶兄見莊二年)叔孫氏(叔牙慶父)
(同母弟見莊三十二年)臧孫氏(臧僖伯公子彄也見隐五)東門氏(公子遂僖二十六)叔仲氏
(叔仲惠伯文七叔牙孫)
卜齮卜楚丘史克鲁卜偃史蘇史黯史趙史墨晉卜徒父秦卜
招父(梁)史華(衛)如此類皆以官氏
大伯虞仲大王之昭也虢仲虢叔王季之穆也
晉侯之入也秦穆姬屬曰盡納羣公子(晉武献之族)不納(杜祁先君爱其子而)
(仕諸秦為亞卿焉公子雍)
任宿湏句顓臾風姓也實司太皥與有濟之祀
周公封建親戚以藩屏周管蔡郕霍鲁衛毛𥅆郜雍曺滕畢原
酆邭文之昭也邘晉邢韓武之穆也凡蔣邢茅胙祭周公
之&KR1015;也
召穆公思周德之不類故糾合諸侯宗族於成周
齊桓之子七人為七大夫扵楚
若敖之六卒(子玉宗人之兵)原軫郤溱以中軍公族横擊之
宋祖帝乙鄭祖厲王(文三年)
臧文仲聞六與蓼滅曰臯陶庭堅不祀忽諸
士會曰趙有側室曰穿(側室支子)
士會還晉秦人歸其帑其處者為劉氏
晉趙盾納捷菑于邾邾人曰齊出貜且長宣子曰辭順而弗從
不祥乃還
十六族世濟其美(高陽氏八凱高辛氏八元)三族世濟其凶(帝鴻氏渾敦少皥氏窮竒顓頊)
(氏檮杌)縉雲氏有不才子天下謂之饕餮以比三凶(非帝王子孫故别以)
(比三凶)
初驪姬之亂詛無畜群公子自是晉無公族及成公即位乃宦
卿之適子而為之田以為公族(公族大夫)又宦其餘子亦為餘子
(餘子嫡子之母弟也亦治餘子之政)其庶子爲公行(庶子妾子也掌率公戎行)趙盾爲旄車
之族(旄車公行之官盾夲卿適子當爲公族辟屏季故更掌旄車)
鄭文公逐羣公子鄭穆公卒襄公將去穆氏(逐羣兄弟)子良不可
乃舍之
宣四年楚若敖氏攻王戰於臯滸滅若敖氏
宣十年齊崔氏出奔衛(崔杼有寵扵惠公公卒而國高逐之)
内姓選於親外姓選於舊(隨武子論楚)
公孫歸父欲去三桓與公謀而聘於晉公薨季文子逐東門氏
苗賁皇楚鬭椒之子奔晉食邑于苗(宣十七)
成八年晉討趙同趙括武從姬氏畜於公宫以其田與祁奚韓
厥言於晉侯乃立武而反其田
周公楚惡惠襄之偪(惠王襄王之族)
衛石氏(石碏隐三)寗氏(寗跪武公曾孫莊六)孔氏(孔逹文元)孫氏(良夫成二)
仲嬰齊卒注襄仲子公孫歸父弟宣十八年逐東門氏既而又
使嬰齊紹其後曰仲氏
成十五年二華戴族也(華元華喜)司城莊族也(公孫師)六官皆桓族也
(魚石蕩澤向為人鱗朱向帶魚府皆出桓公)華元殺蕩澤左師二司寇二宰出奔
楚
鄢陵之戰苗賁皇曰楚之良在其中軍王族而已欒范以其族
夹公行
叔孫僑如欲去季孟(十月僑如奔齊召叔孫豹立之)宣伯告郤犫曰鲁之有季
孟猶晉之有欒范也
齊逐高無咎高弱以盧叛國佐以榖叛十二月盧降殺國佐反
國弱使嗣國氏
晉厲公多外嬖欲盡去羣大夫而立其左右十二月殺郤錡郤
犫郤至
鄭羣公子以僖公之死也謀子駟子駟殺之
盟於戲鄭門子從鄭伯(門子卿之適子)
晉滅偪陽偪陽妘姓也使周内史選其族嗣納諸霍人禮也(霍晉)
(邑内史掌爵禄廢置者使選偪陽宗族賢者令居霍奉妘姓之祀善不滅姓故曰礼也使周史者示有王命)
伯輿之大夫瑕禽曰昔平王東遷吾七姓從王牲用備具王頼
之而賜之騂旄之盟(平王徙時大臣從者有七姓伯輿之祖皆在其中主為王備犠牲共祭祀王恃)
(其用故與之盟使世守其職騂旄亦牛也舉騂旄者言得重盟不以鷄犬)曰世世無失職
同盟於亳載書七姓十二國之祖(七姓晉魯衛鄭曺滕姬姓小邾曹姓宋子姓齊姜姓莒已)
(姓𣏌似姓薛任姓實十三國言十二誤也)
同姓同宗同族(襄十二年)
衛獻公使子蟜子伯子皮與孫子盟于丘宮孫子皆殺之(三子衛羣)
(公子疑孫子故盟之)公如鄄使子行扵孫子孫子又殺之
子然子孔宋子之子也士子孔圭媯之子也注皆鄭穆公之妾
子然卒司徒孔實相子革子良之室鄭殺子孔故子革子良
出奔楚
齊莊公復討子牙之黨執公子買於句瀆之丘公子鉏来奔叔
孫還奔燕(三子齊公族言莊公斥逐親戚以成崔慶之势)
慶氏以陳叛屈建從陳侯圍陳殺慶虎慶寅
昔匃之祖自虞以上為陶唐氏在夏為御龍氏在商為豕韋氏
在周為唐杜氏晉主夏盟為范氏
保姓受氏以守宗祊世不絶祀無國無之
齊棠公妻東郭偃之姊也棠公死使偃取之偃曰男女辨姓今
君出自丁臣出自桓不可(慶令之士謂蘆蒲嫳曰男女辨姓子不辟宗何也注慶氏蘆蒲氏皆)
(姜姓)
九世之卿族
子木問於聲子曰晉大夫與楚孰賢對曰雖楚有材晉實用之
子木曰夫獨無族姻乎
宗子有疾則廢(韓獻子告老公叔穆子有廢疾請立起崔成有疾而廢之立明衛史朝曰孟縶非人也將)
(不列於宗不可為長)
楚薳罷如晉涖盟叔向曰薳氏之有後於楚國也宜哉
襄二十七年慶封滅崔氏二十八年欒高陳鮑逐慶氏
崔氏之亂喪羣公子及慶氏亡皆召之具其器用而反其邑焉
鄭罕氏常掌國政以為上卿(昭十六鄭六卿餞宣子扵郊子齹子産子太叔子游子旗子柳)
高竪以盧叛曰苟使高氏有後請致邑齊人立敬仲之曾孫酀
儋栝欲立王子佞夫不知癸巳尹言多劉毅單蔑甘過鞏成殺
佞夫
罕駟豐同生伯有汰侈故不免
駟帶率國人以伐伯有(駟帶子西之子子晳之宗主棠無咎曰崔宗邑也必在宗主)梗陽人
有獄其大宗賂以女樂
子皮授子産政辭曰族大寵多子皮曰虎帥以聽賂伯石邑曰
姑先安大
襄三十年齊子尾出羣公子(欒高敗陳桓子反羣公子與之邑凡公子公孫之無禄者私分之邑)
穆叔曰太子死有母弟則立之無則立長年鈞擇賢義鈞則卜
古之道也
鄭公孫揮能知四國之為而辨於大夫之族姓班位
莒展輿立而奪羣公子秩公子召去疾于齊秋展輿奔吴
昔金天氏有裔子曰昧為玄冥師生允格臺駘臺駘能業其官
宣汾洮障大澤以處太原封諸汾川沈姒蓐黃實守其嗣
晏子曰齊其為陳氏矣
欒卻胥原狐續慶伯降在皂隷肹之宗十一族惟羊舌氏在
而已
豊氏故主韓氏伯石之獲州也韓宣子為之請
燕簡公欲去諸大夫而立其寵人燕大夫比以殺公之外嬖公
懼奔齊
齊公孫竈卒晏子曰姜族弱矣二惠競爽猶可
箕襄邢帶(二人韓氏族)叔禽叔椒(皆韓起庶子)皆大家也韓賦七邑皆成
縣也(成縣賦百乘也)羊舌四族皆彊家也(四族銅鞮伯華叔向叔魚叔乕兄弟四人)
華亥逐華合比左師曰女喪而宗室扵人何有人亦於女何有
單獻公棄親用羈襄頃之族殺獻公而立成公
陳顓頊之族也(陳祖舜舜出顓頊)自幕至於瞽瞍無違命舜重之以明
德寘德扵遂(殷封舜之後于遂)遂世守之及胡公不淫故周賜之姓
齊惠欒高氏疆扵陳鮑氏而惡之(欒高二族皆出惠公)陳鮑伐欒高氏欒
施高疆来奔
楚子謂成虎若敖之餘也遂殺之
周原伯絞虐其輿臣原輿人逐絞
甘悼公將去成景之族成景之族賂劉獻公殺甘悼公
薳氏之族及薳居許圍蔡洧蔓成然皆王所不禮也因羣喪職
之族啟越大夫常夀過作亂(楚靈王)
叔向曰齊桓有國高以爲内主先君文公有欒郤狐先以爲内
主
楚子使然丹簡上國之兵扵宗丘且撫其民社勲合親
孫伯黶司晉之典籍以爲大政故曰籍氏
宋元公惡華向昭二十年華定華亥向寕謀誘殺羣公子遂刧
公取太子爲質公亦取華向之子爲質公殺華向之質而攻
之華向奔陳昭二十一年華貙召亡人華向以南里叛宋城
舊鄘守之諸侯救宋二十二年華向出奔楚
王子朝與靈景之族作亂(召鄩原尹南宮毛隂忌皆子朝黨召伯盈逐子朝從王劉單樊鞏甘萇隂)
(不佞皆敬王黨甘氏後歸子朝)
沈尹戍曰王一動而亡二姓之帥(吴滅巢及鍾離)
桐門右師語卑宋大夫而賤司城氏昭子曰右師其亡乎
昭二十八年晉殺祁盈及楊食我遂滅祁氏羊舌氏分祁氏之
田為七縣羊舌氏之田為三縣
魏獻子謂知徐吾趙朝韓固魏戊餘子之不失職能守業者也
皆以為縣大夫
豢龍氏御龍氏(昭二十九年蔡墨)
五行之官是謂五官實列受氏姓封為上公
三后之姓扵今為庶(史墨)
成季友桓之季也文姜之愛子也
子西諫楚子曰我盍姑億吾鬼神而寕吾族姓以待其歸
周鞏簡公弃其子弟而好用遠人鞏氏之羣子弟賊簡公
殷氏六族(條氏徐氏)蕭氏索氏長勺氏尾勺氏使率其宗祀輯其分
族將其醜類(鲁)殷民七族陶氏施氏繁氏錡氏樊氏饑氏終
葵氏(衛)懷姓九宗職官五正
敝無存曰此役也不死反必娶扵高國
定十一年宋公母弟辰暨仲佗石彄公子地入于蕭以叛秋樂
大心從之大為宋患寵向魋故也
定十三年范中行氏伐趙氏荀躒韓不信魏曼多伐范中行氏
荀寅士吉射奔朝歌十四年知伯從趙孟盟而後趙氏定晉
圍朝歌公會齊侯衛侯謀救范中行氏狄師侵晉戰于絳中
不克而還十二月晉人敗范中行氏之師扵潞獲籍秦高疆
又敗鄭師及范氏之師于百泉哀元年齊侯衛侯會于乾侯
救范氏也師及齊師衛孔圉鮮虞人伐晉取棘蒲十一月晉
趙鞅伐朝歌哀二年齊人輸范氏粟鄭子姚子般送之趙鞅
禦之鄭師大敗獲齊粟千車劉氏范氏世為婚姻萇宏事劉
文公故周與范氏趙鞅以為討三年六月癸夘周人殺萇宏
十月趙鞅圍朝歌荀寅奔邯鄲四年七月齊衛救范氏九月趙
鞅圍邯郸邯郸降荀寅奔鮮虞齊國夏伐晉會鮮虞納荀寅
於栢人五年晉圍栢人荀寅士吉射奔齊
季孫有疾命正常曰無死南孺子之子男也則以告而立之女
也則肥也可
晉執蠻子以畀楚司馬致邑立宗焉以誘其遺民而盡俘以歸
齊諸子仲子戎子戎子嬖仲子生牙屬諸戎子(襄十九)齊諸族降
聽政(哀二十六)
哀二十七年公欲以越伐鲁而去三桓因孫扵邾乃遂如越
狸姓傅氏(狸姓丹朱之後在周為傅周語)
摯疇之國也由大任𣏌繒由大姒齊許申吕由大姜是皆能内
利親親者也鄢之亡也由仲任密湏由姞鄶由叔妘𥅆由鄭
姬息由陳媯鄧由楚曼羅由季姬廬由荆媯是皆外利離親
者也(周語)
四岳共之從孫(共工周語)
禹胙以天下賜姓曰姒氏曰有夏胙四岳國命為侯伯賜姓曰
姜氏曰有吕(周語)
郭偃曰晉侯雖欲縦惑未獲專也大家鄰國將師保之(晉語)
狐氏出扵唐叔(晉語)
黃帝之子二十五人其同姓者二人而已唯青陽與夷鼓皆為
已姓青陽方雷氏之甥也夷鼓彤魚氏之甥也其同生而異
姓者四母之子别為十二姓凡黃帝之子二十五宗其得姓
者十四人為十二姓姬酉祁已滕葴任荀僖姞儇依是也惟
青陽與倉林氏同于黃帝故皆為姬姓(晉語)
諸子鬻姒之子荼嬖(哀五)
景公疾使國惠子高昭子立荼寘羣公子扵菜公卒公子嘉公
子黔公子駒奔衛公子鉏公子陽生来奔六年陳僖子召陽
生立之弑荼
哀六年齊陳乞鮑牧攻高國國夏奔莒遂及高張晏圉弦施来
奔八年齊殺鮑牧
哀十一年齊伐我冉求曰二子之不欲戰也宜政在季氏
陳僖子謂其弟書爾死我必得志
齊簡公使闞止爲政陳桓殺闞止執公扵舒州弑之(闞止謂陳豹曰我盡)
(逐陳氏而立女)
宋桓魋謀公公告皇野請救曰不淂左師不可左師至命其徒
攻桓氏魁入於曺以叛使左師巢伐之亦入于曹民叛之向
魋奔衛向巢来奔
司馬命其徒攻桓氏其父兄故臣曰不可其新臣曰從吾君之
命
哀十七年齊國觀救衛二十三年晉荀瑶伐齊高無丕帥師禦
之
周公及武公娶扵薛孝惠娶扵商自桓以下娶扵齊
衛出公奪南氏邑公孫彌牟作亂
宋皇緩為右師皇非我為大司馬皇懷為司徒靈不緩為左師
楽茷為司城樂朱鉏為大司寇六卿三族降聽政(哀卄六)
哀二十七年公欲以越伐鲁而去三桓因孫扵邾乃遂如越
狸姓傳氏(狸姓丹朱之後在周為傳周語)
摯疇之國也由大任𣏌繒由大姒齊許申吕由大姜是皆能内
利親親者也鄢之亾也由仲任蜜湏由姞鄶由叔妘𥅆由鄭
姬息由陳媯鄧由楚曼羅由季姬廬由荆偽是皆外利離親
者也(周語)
四岳共之從孫(共工周語)
禹胙以天下賜姓曰姒氏曰有夏胙四岳國命為侯伯賜姓曰
姜氏曰有吕(周語)
郭偃曰晉侯雖欲縦惑未獲專也大家鄰國將帥保之(晉語)
狐氏出于唐叔(晉語)
黃帝之子二十五人其同姓者二人而已唯青陽與夷鼓皆為
己姓青陽方雷氏之甥也夷鼓彤鱼氏之甥也其同生而異
姓者四母之子别為十二姓凡黃帝之子二十五宗其得姓
者十四人爲十二姓姬酉初已滕葴任荀僖姞儇依是也唯
青陽與倉林氏同于黃帝故皆爲姬姓(晉語)
昔少典娶于有蟜氏生黃帝炎帝黃帝以姬水成炎帝以姜水
成故黃帝爲姬炎帝爲姜(晉語)
晉文公胥藉狐箕欒郤伯先羊舌董韓寔掌近官諸姬之良掌
其中官異姓之能掌其遠官(晉語)
晉悼公育子子興舊族(晉語)
欒伯請公族大夫公曰荀家惇忠荀檜文敏黶也果敢無忌鎮
靖使兹四人者爲之夫膏梁之性難正也故使敦惠者教之
使文敏者道之使杲敢者諗之使鎮靖者脩之(晉語)
公族穆子曰厲公之亂無忌備公族不能死(晉語)
隰叔子違周難扵晉國(隰叔杜伯之子宣王殺杜伯隰叔避害適晉)生子輿為理及
武子佐文襄受隨范及文子受邭檪(晉語)
荆叔逃難於濮而蠻季紃是立薳氏將起之禍又不克(鄭語)
祝融其後八姓於周未有侯伯(巳董彭秃妘曹斟芈也)己姓昆吾蘇顧温
董董姓&KR0934;夷豢龍則夏滅之矣彭姓彭祖豕韋諸稽則商滅
之矣秃姓舟人則周滅之矣妘姓鄔鄶路偪陽曺姓鄒莒皆
為采衛又無令聞斟姓無後融之興者其在芊乎芈姓䕫越
不足命也蠻芈蠻矣唯荆實有昭德(鄭語)
姜伯夷之後也嬴伯翳之後也(翳伯孟也鄭語)
顓頊命南正重司天以屬神命火正黎司地以屬民堯復育重
黎之後使復典之以至于夏商故重黎氏世叙天地其在周
程伯休父其後也當宣王時失其官守而爲司馬氏(楚語)
民之徹官百王公之子弟之質能言能聽徹其官者而物賜之
姓以監其官是爲百姓姓有徹品十扵王謂之千品(楚語)
官制
周
宰(隐元年宰咺桓四年渠伯糾僖九年宰周公孔)卿士(鄭武公莊公為平王卿士鄭伯為王佐卿士單)
(靖公為卿士以襄王室襄十一年)卜正(滕侯曰我周之卜正)内史(桓二年僖十一年僖十六年)
王子師(蒍國為子頽師)膳夫(惠王收膳夫之秩)御士(僖二十五襄三十)太師(僖二)
(十六年太公)太史(辛甲周武王太史)虞人(虞人之箴)官師(襄十五)行人(欒盈)
(辭於行人)尉氏(欒盈曰將歸死於尉氏討姦之官)司徒(王使司徒禁掠欒氏)候(王使候出諸轘)
(轅)陶正(昔虞閼夫為周陶正)縣大夫(昭九王執甘大夫)
僖二十九年天王使宰周公来聘注天子三公兼冡宰者鞏
伯未有職司扵王室注非命卿名位不逹扵王室王使委扵
三吏注三公也伯輿之大夫瑕禽曰官之師旅不勝其富
劉獻公殺獻太子之傅庾過𣆀季授土(司空)陶叔授民(司徒)
周公爲太宰康叔爲司寇聃季爲司空五叔無官豈尚年哉
有雲如衆赤烏楚子使問諸周太史
魯
司空(司空無駭入極注魯司徒司馬司空皆卿也)太宰(羽父求太宰)卜士(桓六)宗伯
(夏父弗忌文二)司寇(季文子使司寇出莒僕於境)太史(克文十八)隧正(叔仲昭伯襄七)
左宰(公鉏二十二)外史(季孫召外史掌惡臣而問盟首焉)司馬(昭四)司徒(上)
工正(上)司宫(昭五)司鐸(司鐸射昭十三)府人(昭三十二)周人(哀三)宰
人(上)校人巾車(上)宗人(釁夏)
南遺為費宰叔仲昭伯為隧正欲善季氏謂遺請城費吾多與
而没季孫而臧武仲曰子為司寇將盗是務去襄二十九
年射者三耦公臣不足取扵家臣杜洩曰夫子聘扵王王賜
之路復命而致之君君不敢逆王命而復賜之使三官書之吾
子為司徒實書名夫子為司馬與工正書服孟孫為司空以書
勲叔孫昭子以再命為卿及平子伐莒克之更受三命(昭子不伐)
(莒以例加為三命)叔仲子謂平子曰三命踰父兄非禮也(言昭子受三命自踰其先)
(人)昭子曰若不廢君命則固有著矣叔孫為政季孫欲惡諸
晉季友受費以為上卿命周人出御書(司周書典籍之官)命宰人
出禮書(宰人太宰之屬)校人乘馬巾車脂轄(校人掌馬巾車掌車)
晉
五正(隱六年翼九宗五正五官之長)傳(封桓叔于曲沃樂賓傳之)大司空(莊二十六年中)
大夫(驪姬與中大夫成謀晉侯許賂)太子傳(杜原欵)寺人(披)七輿大夫
(僖十年有左行右行注侯伯七命副車七乘襄二十三年欒盈入絳魏氏及七輿大夫輿之)筮史(曺貨晉筮史僖)
(二十八)下軍大夫(文公以冀缺為下軍大夫僖三十三)縣大夫(僖二十三原大夫趙㐮)
太傅(陽處父文六)太師(賈佗文六)宰夫(宣二)太史(宣二)公族大夫(宣三)
(屏季為公族太夫)公行(宣三)中軍大夫(趙括趙嬰齊宣十二)上軍大夫(宣十二三)
(軍大夫各二人)司馬(僖二十八)行人(宣十二失辭)輿帥(成二)候正(成二)甸
人(使甸人獻麦成十)饋人(成十)校正(成十八主馬官)司士(成十八車右之官)軍
尉(祁奚成十八)上軍尉(鐸遏寇成十八)乘馬御(程鄭成十八)僕人(襄三)司
寇(襄三)左史(襄十四年伐秦即太史也)傳(羊舌肸襄十六)復陶(綘人主衣服之官)縣
師(使綘人為君復陶以為綘縣師)輿尉(襄三十)圬人(上)巾車(上)膳宰(昭九)
(屠蒯)隂地之命大夫(别縣監尹哀四)卜人(僖四)分唐叔職官五正(五官)
(之長)晉以僖侯廢司徒注廢為中軍士蒍曰太子不得立矣
分之都城而位以卿(謂將下軍)晉文公作執秩以正其官(執秩主爵秩之)
(官)城濮之戰司馬殺祁瞞以徇于諸侯(原軫將中軍郤溱佐之狐毛將上軍狐偃)
(佐之欒枝將下軍胥臣佐之)襄公以三命命先且居將中軍以再命賞胥
臣以一命命冀缺為卿亦未有軍行三行無佐疑大夫師(僖二)
(十八作三行注)穆伯及晉司空士縠盟書士縠堪其事也注晉司空
非卿也以士縠能堪卿事故書趙盾為國政既成以授太傅
陽子太師賈佗使行諸晉國秦獲穿也獲一卿矣注晉自有
散位從卿者文十三年六卿相見扵諸浮晉侯請于王以
黻冕命士會將中軍且為大傅(宣十六)鲁賜三帥先路之服司馬
司空輿帥侯正亞旅皆受一命之服中行伯之扵晉也其位
在三注下卿(荀庚第三為下卿則諸卿皆下卿)平隂之役鲁賜六卿軍尉司
馬司空輿尉候奄成三年晉作六軍韓厥趙括鞏朔韓穿荀
騅趙㫋皆為卿賞鞌之功也韓厥將新中軍且為僕大夫注
兼太僕(成六)或謂欒武子曰子之佐十一人(成六)郤犫將新軍
且為公族大夫以主東諸侯温季位於七人之下(佐新軍位在八成十)
(六)厲公使胥童為卿悼公使荀家荀會欒黶韓無忌為公
族大夫(使訓卿之子弟)使士渥濁為太傅(修范武子之法)右行辛為司空
(修士蒍之法)六官之長皆民譽魏絳至授僕人書襄四年鄫
無賦扵司馬(掌諸侯之賦)韓獻子告老公族穆子有廢疾(長子)使宣
子朝遂老使韓無忌掌公族大夫晉侯使士匃將中軍辭
曰伯游長昔臣習扵知伯是以佐之荀偃將中軍代荀瑩士匃
佐之(位如故)使韓起將上軍辭趙武將上軍(武自新軍超四等代荀偃)韓起佐
之(位如故)欒黶將下軍魏絳佐之(黶亦如故絳自新軍佐超一等代士魴)平公即
位祁奚韓襄欒盈士鞅為公族大夫欒懷子為下卿(下軍佐)
欒盈曰得罪扵王之守臣(范宣子為王所命故曰守臣)晉侯嬖程鄭使佐
下軍(襄二十四)襄二十五年自六正(三軍之六卿)五史三十帥(五史文職三十)
(帥武職皆軍卿之屬官)三軍之大夫百官之正長師旅(百官正長羣有司也師旅小將帥)
及處守者皆有賂(處守守國者)叔向命召行人子員行人子朱曰
朱也當御楚子曰今其来者上卿上大夫也(韓起叔向)晉人使
罕朔從嬖大夫(罕朔鄭亞大夫奔晉晉為子産故不以罪降)荀盈卒公欲廢知氏
而立其外嬖孫伯黶司晉之典籍以為大政及辛有氏之二
子董之晉扵是乎有董史閻没謂魏子曰豈將軍食之而有
不足
楚
莫敖(屈瑕桓十一年)令尹(闘祁莊四年)大閽(鬻拳莊十九年)太師(潘崇文元)環
列之尹(潘崇掌)司馬(子西僖二十六)縣公(莊三申公闘班僣號十年縣尹皆稱公)司
敗(子西辭曰臣歸死於司敗)工尹(穆王使子西爲工尹文十)工正(蒍賈宣四)箴尹(克黃宣四)
左尹(子重宣十一)封人(宣十一慮事)司徒(宣十一以授司徒)少宰(宣十二)
獸人(宣十二)連尹(襄老宣十二)大宰(子商成十)右司馬(公子申襄二)右
尹(公子罷我)大司馬(公子成)宫廐尹(飬由基)御士(襄二十二)芋尹(無宇)
(昭七)嚻尹(午)陵尹(喜昭十二)郊尹(昭十三)正僕(太子之近官同上)卜尹
(昭十三)太子師少師(伍奢費無極)城父司馬(昭二十奮揚)莠尹(昭二十七)
右領(鄢將師)監馬尹(昭十一)樂尹(鍾建)右領(差車)左史(老)武
城尹(公孫朝)寝尹(哀八年)清尹(成七)
令尹鬪祁莫敖屈重除道梁溠僖二十六年令尹子玉司馬
子西伐宋司馬子西城濮之役王止之曰毋死使爲商公穆
王使爲工尹令尹子文卒鬪班爲令尹子越爲司馬蒍賈爲
工正令尹蒍艾獵城沂使封人慮事以授司徒(司徒掌役)楚子
讓申叔時曰諸侯縣公皆慶寡人蒍敖爲宰擇楚國之令典
注宰令尹鍾儀對晉侯曰汵人也公曰能樂乎對曰先父之
職官也敢有二事令尹右尹大司馬右司馬左司馬莫敖箴
尹連尹宫廐尹(襄十五年)子革奔楚爲右尹令尹子南之子弃
疾爲王御士令尹司馬莫敖(襄二十二年)楚蒍掩爲司馬子木
使庀賦既成以授子木齊申鮮虞楚人召之為右尹申無
宇曰司馬令尹之徧王之四體也沈尹射奔命於夏汭子西
曰楚國弟我死令尹司馬非勝而誰白公死沈諸梁兼二事
國寕乃使寕為令尹寬為司馬彭仲爽申俘也文王以為令
尹
齊
徒人(費)工正(陳敬仲辭卿使為工正)寺人(貂)銳司徒(主銳兵者成二)辟
司徒(主壁壘者成二)司寇(慶佐成十八)太子傅(太傅高厚少傳夙沙衛)縣公
(襄二十齊棠公齊棠邑大夫)祝(祝固)史(史嚚)衡鹿(山林之木衡鹿守之)舟鮫(澤之萑蒲)
(舟鮫守之)虞候(藪之薪烝虞矦守之)祈望(海之塩蜃祈望守之)
陳公子完奔齊齊侯使為卿辭王以上卿之禮饗𬋩仲辭曰
臣賤有司也有天子之二守國高在王曰往踐乃職注管仲位
卑而執齊政故欲以職尊之
齊莊公為勇爵注設爵位以命勇士申蒯侍漁者(侍漁監取之官)
崔杼立景公而相之慶封為左相太史書曰崔杼弑其君崔
子殺之其弟嗣書而死者二人其弟又書乃舍之南史氏聞太
史盡死執簡以往滅崔氏慶封當國承嗣大夫強易其賄
齊臣瓘曰國子寳執齊柄而命瓘曰無辟晉師
宋
公子卬八年襄夫人殺大司馬公子卬宋高哀為蕭封人
以為卿成十五年向為人為大司寇(在司城下)鱗朱為少司寇
向帶為太宰魚府為少宰(華元殺蕩澤左師二司寇二宰奔椘華元使向戍為左師老佐為司馬楽)
(裔為司寇)司城而梏諸朝(司馬)宋楽喜為司城以為政(疏齊夷吾魯叔孫婼)
宋災楽喜使華臣具正徒(華臣為司徒正徒役徒也司徒之所主)令隧正納郊保
(五縣為隧納聚郊野保守之民)使華閱討右官(為右師討治也)向戍討左(為左師)使楽遄
庀刑器(樂遄司寇)使皇鄖命校正出馬工正出車使西鉏吾庀府守
(鉏吾太宰府六官之典)令司宫巷伯儆宫二師令四鄉正敬享襄二十
六年宋芮司徒昭二十六年大司馬大司徒司城左師右師
大司寇哀二十六年司城為上卿
鄭
封人(穎考叔爲穎谷封人注典封疆者)外僕(髠屯僖三十三)執訊(文十部問七之官)宰
夫(宣四)司馬(子囤襄二)司空(子耳)司徒(子孔)大宰(右㚟)少正(公孫僑鄭)
(卿官襄二十二年)祝(鄭伐陳祝祓社)司寇(昭二司寇將至)外僕(掌次舍者襄二十八年)
馬師(馬師頡襄三十)太史(襄三十命伯石)禇師(公孫黑請以印爲諸師市官昭二)司墓
(昭十二)司宫(商成公儆司宫昭十八)府人庫人野司寇(縣士也)郊
人(上)
祭封人仲足有寵於莊公莊公使爲卿鄭伯睔卒子罕當國
(攝君事)子駟爲政子國爲司馬盟於歔鄭六卿大夫門子皆從
鄭伯襄十年子駟當國子國爲司馬子耳爲司空子孔爲司
徒子孔為載書以位序聽政辟大夫諸司門子弗順鄭人使
良霄太宰石&KR0930;如楚鄭伐陳司徒致民司馬致節司空致地
乃還楚人囚印堇父獻於秦子太叔為令正以為請鄭罕
氏常掌國政以為上卿鄭伯有使公孫黑如楚伯有曰世行
也(言女世為行人)使太史命伯石為卿(受策入拜)武請於冡宰矣子
晢上大夫女嬖大夫(薰隧強與盟)
衛
右宰(隐四年右宰醜襄十四年右宰榖)大史(史華曰我大史也寔掌其祭)祝宗(襄十四年)少
師(襄二十七公孫免餘)司寇(昭十)禇師(昭二十子申)行人(定七北宫結)寺人
(哀十五)司徒(瞞成哀十五)
衛定姜曰先君有家卿以為師保而蔑之衛公孫免餘為少
師使為卿辭齊豹爲衛司寇守嗣大夫衛公子郢曰三揖
在下(三揖卿大夫士)
隨少師(桓六)
虢祝應宗區史嚚注大祝宗人大史(莊三十二)
衛將伐邢禮至曰不得其守國不可得也注云守謂邢正卿國
子
曹乘軒者三百人司城(公孫疆)秦行人(文十二亱戒晉師)右大夫
(成二盟属秦右大夫說襄十一右大夫詹)
邾卜遷于繹史曰不利於君
吳行人(申公巫臣子狐庸成七伍員)大宰(伯嚭)涉人(吴哀十五)
蔡司馬(鄭侵蔡獲公子蔡司馬燮)太師(子朝襄二十六)
陳司徒(襄十七年鄭獲陳司徒印昭八司徒招)司徒(襄二十五桓子)行人(昭八)芋尹
(盖哀十五)
巴行人(桓九)
衛石碏桓公立乃老(告陳討州吁)楚子文治兵於暌注時不為令
尹申叔時老在申子反問楚師何如韓厥老矣知罃禀焉
以為政祁奚老矣聞囚叔向乘馹而見宣子衛侯追季孟
公叔文子老矣輦而如公
上卿下卿上大夫(桓三年逆女)次國之上卿當大國之中中當其
下下當其上大夫小國之上卿當大國之下卿中當其上大
夫下當其下大夫上下如是古之制也(成三)
曰官日御(桓十七年)
狐突曰策名委質貳乃辟也今臣之子名在重耳有年數矣注
名書於所臣之策
王及公侯伯子男甸采衛大夫各居其列所謂周行也(襄十五)
王臣公公臣大夫大夫臣士士臣皂皂臣輿輿臣隷隷臣僚僚
臣僕僕臣臺馬有圉牛有牧(昭七)
孟獻子曰郤子先君之嗣卿也衛定姜言孫林父是先君宗
卿之嗣也(同姓之卿)吴季札謂叔孫穆子吾子為魯宗卿
衛侯入祀先君周冶既服將命(服卿服將入廟受命)
荀林父止先蔑使秦曰攝卿以往可也
宋華耦辭宴請承命扵亞旅(亞旅上大夫也)
司城蕩卒公孫夀辭司城請使意諸為之(意諸夀之子文十六)
命夫命婦至於老疾無不受冰山人取之縣人傳之輿人納之
隷人藏之
卿違從大夫之位罪人以其罪降(子産)
五行之官是謂五官(蔡墨對魏獻子)薛之皇祖奚仲居薛以為夏車
正仲虺居薛以為湯左相少康為仍牧正奔有虞為之庖
正古之火正或食扵心或食扵咮(謂火正之官配食於火星)陶唐氏
之大正閼伯郯子官名(黃帝雲紀炎帝火紀共工水紀大皡龍紀少皡鳥紀)
(并注司徒司馬司空司寇)
家臣
石碏宰孺羊肩趙氏新出其屬曰臾駢(佐上軍)魯施氏之宰有
百室之邑施氏卜宰匡句湏吉臧武仲雨過御叔叔曰雨
行何以聖為穆叔聞之曰國之蠧也令倍其賦注古者家有
國邑故以重賦為罰鄭公孫黑肱有疾召室老宗人立叚
而使黜官薄祭季氏以公鉏為馬正(馬正家司馬)又出為公左
宰孟氏之御騶豊點孟氏將辟藉除於臧氏臧孫使正
夫助之崔子使圉人駕寺人御而出公冶致其邑扵季氏
鄭伯有嗜酒朝至未已朝者曰公焉在(家臣故謂伯有為公)子皮欲
使尹何為邑叔孫穆子使豎牛為政(昭四)叔孫昭子即位
朝其家衆季孫將以成與晉謝息為孟孫守不可南蒯
謂子仲我以費為公臣齊氏之宰渠子召北宫子北宫氏
之宰不與聞謀殺渠子遂伐齊氏滅之范會之祝史不祈
叔向室老(襄二十一)季氏饔人檀(昭二十五)叔孫氏之司馬&KR0934;戾
昭子使祝宗祈死郈魴假使臧會為賈正鑪金初䆠扵
子期氏實與隨人要言王使見辭虞人以鈹盾夹季桓子
叔孫氏公南為馬正郈工師駟赤鮑子臣差車鮑點
昔我先世后稷以服事虞夏及夏之衰也棄稷弗務我先王不
窋用失其官(周語)稷為大官(周語)
公卿列士瞽史師瞍曚百工(召公告厲王周語)
虢文公諫不藉千畒曰稷以告王史帥陽官以命我司事(陽官秦官)
(司事主農事官也)王乃使司徒咸戒公卿百吏庶民司空除壇于藉
命農大夫咸戒農用(農大夫田畯也)及期鬱人薦鬯犠人薦醴宰夫
陳饗膳宰監之膳夫替王王歆太牢稷則徧戒百姓曰土
不備墾辟在司寇乃命其旅曰徇農師一之農正再之后稷
三之司空四之司徒五之太保六之太師七之太史八之宗
伯九之王則大徇
司民司商牧(牧人)埸(場人)廪(廩人周語仲山父諫料民)
内官不過九御(九御九嬪)外官不過九品(九品九卿周語)
陳侯司空膳宰司里(單襄公假道扵陳周語)
周之秩官有之曰行理(行人)候人門尹宗祝司徒司空司寇虞人
甸人火師水師膳宰廪人司馬工人(单襄公周語)
郤至曰昔先大夫荀伯自下軍之佐以政趙宣子未有軍行而
以政今欒伯自下軍往(周語)
太子晉曰伯禹釐改制量四岳佐之此一王四伯豈繄多寵
皆亡王之後(周語)
景王將鑄無射問之伶州鳩(伶司楽官)鐘成伶人告龢(伶人樂人也周語)
公欲弛郈敬子之宅對曰先臣惠伯以命扵司里請從司徒以
班徙次(司徒掌里宰立政魯語)
夏父弗忌為宗(宗伯)將躋僖公宗有司曰非昭穆也(魯語)
里革曰水虞獸虞(魯語)
自伯子男有大夫無卿(魯語)
天子三公九卿師尹惟旅牧相(師尹大夫官也旅衆士也牧州牧也相國相也)大史司
載(載天文也魯語)
管子参國起案以為三官臣立三宰(三卿也)工立三族市立三卿
澤立三虞山立三衡(齊語)
卿長進賢桓公親見之遂使役官桓公令官長期而書伐以告
選其賢者桓公召而訾相其質升以為上卿之贊謂之三選
(三選謂卿長所進官長所選公所訾相也齊語)
制國五鄉一帥制鄙立五大夫使各治一屬(齊語)
中大夫里克嬖大夫㔻鄭(晉語)
官師之所材也戚施直鎛籧除蒙璆(不能俛故使之載磬)侏儒扶盧矇瞍
修聲聾瞆司火(耳無聞扵視則審)僮昏嚚瘖僬僥官師所不材也以
實裔土(晉語)
趙宣子伐宋召軍吏而戒樂正(晉語)
晉悼公使祁奚為元尉(中軍尉也)魏絳為元司馬(中軍司馬也)張老為元
侯(中軍侯奄也)鐸遏寇為輿尉(上軍尉也)籍偃為輿司馬(上軍司馬也)程鄭
端為贊侯(乘馬御也晉語)
子輿為理(士蒍字)
秦后子楚公子干来仕叔向為太傅實賦禄韓宣子問二公子
之禄焉對曰大國之卿一旅之田(公之孤四命五百人為旅五百頃)上大
夫一卒之田(上大夫一命百人為卒為田百頃)夫二公子者上大夫也皆
一卒可也(晉語)
董安于曰臣之少也進秉筆贊爲名命稱扵前世義扵諸侯(晉語)
史黯曰趙簡子主將適螻而麓不聞(注主君苑囿之官也)臣敢煩當日(直日)
(也)
屈到耆芰召其宗老而屬之(楚語)
楚王方弱申公子儀父爲師王子爕爲傳(楚語)
伍舉曰天子之貴也唯以公侯爲官正以伯子男爲師旅(楚語)
衛武公旅賁官師誦訓暬御瞽史師工(楚語)
觀射父曰古者使先聖之後以爲之祝使名姓之後爲之宗扵
是乎有天地神民類物之官爲之五官顓頊受之乃命南正
重司天以屬神命火正黎司地以屬民堯復育重黎之後不
忘舊者使復典之以至于夏商當宣王時失其官守(楚語)
民之徹官百王公之子弟之質能言能聽徹其官者而物賜之
姓以監其官是謂百姓姓有徹品十扵王謂之千品五物之
官陪屬萬為萬官官有十醜為憶醜(楚語)
成王聞子文之朝不及夕也於是乎每朝設脯一束糗一筐以
羞子文至于今令尹秩之(楚語)
吳官師嬖大夫將軍少司馬(吴語)
戎翟使舌人體委與之(周語中)
臧文仲聞柳下惠之言使書以為三筴(三筴三卿卿一通謂司馬司徒司空也鲁語上)
欒氏之臣辛俞行曰三世仕家君之再世以下主之(晉語十四)
財用
凡物不足以講大事其材不足以備器用則君不舉焉君將納
民扵軌物者也故講事以度軌量謂之軌取材以章物采謂
之物不軌不物謂之亂政若夫山林川澤之實器用之資皂
隷之事官司之守非君所及也
御廩(桓十四年御廩災注公所親耕以奉粢盛之倉)
會以制財用之節注貢賦多少(曹制)
齊歸衛乘馬祭服牛羊豕鷄狗門材
衛文公大布之衣大帛之冠務材訓農通商惠工元年革車三
十乘季年乃三百乘
楚貢&KR0694;茅晉歸王職貢
齊侯修禮於諸侯諸侯官受方物
秦輸粟于晉自雍及絳命之曰汎舟之役
晉作爰田(扗預注分公田之税應入公者爰之於所賞之衆食貨志民受田上田夫百畝中田夫二百畝下田夫)
(三百畝歲耕種者為不易上田休一歲者為一易中田休二歲者為再易下田三歲更由耕之自爰其處孟康曰爰扵也服虔)
(孔晁曰爰易也賞衆以田易其疆畔正義云謂舊入公者今改易與承賞之衆)
曹伯如晉會正(貢賦)黃人不歸楚貢
宋武公以門賞耐班使食其征關門征税也
齊公子商人驟施貸於公有司以繼
夏貢金九牧
宣十五年初稅畝(公田之法十取其一今又履其餘畝復十取其一)非禮也
榖出不過籍(周法民耕百畝公田十畝借民力而治之税不過此)以豐財也
先王疆理天下物土之宜而布其利故詩曰我疆我理南東其
畒
郇瑕氏之地沃饒而近盬(盬鹽也猗氏縣鹽池是)近寳公室乃貧(近寳則民不務)
(夲)
賞田(圍宋之役子重請取於申吕以為賞田)
鄫無賦於司馬(孟献子請屬鄫)
國無滯積公無禁利祈以幣更賓以特牲器用不作車服從給
(晉悼公息民)
初子駟為田洫司氏堵氏侯氏子師氏皆喪田焉(洫田畔溝也子駟為田洫)
(正封疆而侵四族田)
季武子告叔孫穆子請為三軍各征其軍(征賦稅也三家各征其軍之家属)穆
子曰政將及子子必不能(政者霸國之令禮大國三軍魯次國而為大國之制晉賦必重故憂不能)
(堪)正月作三軍三分公室而各有其一三子各毁其家季氏使
其乘之人以其役邑入者無征(使軍乘之人率其邑役入季氏者無公征)不入者倍
政(不入季氏者則使公家倍征之設利病欲驅使入也故昭五年傳曰季氏盡征之民辟倍征故盡入季氏)
孟氏使半為臣若子若弟(取其子弟之半也四分其乘之人以三歸公而取其一)叔孫氏
使盡為臣(盡取其子弟以其父兄歸公)昭五年舍中軍四分公室季氏擇二
二子各一皆盡征之而貢於公
同盟於亳載書曰凡我同盟毋藴年(藴積年榖而不分灾)毋壅利(專山川之利)
范宣子為政諸侯之幣重鄭子西產寓書扵子西以告宣子宣
子乃輕幣趙文子為政令薄幣諸侯之幣而重其禮
楚蒍掩為司馬子木使庀賦數甲兵申午蒍掩書土田度山林
鳩藪澤辨京陵(辨别也絶高曰陵别之為冢墓之地)表淳鹵(淳鹵埆薄之地表異輕其賦稅)數疆
潦(疆界有流潦者計數减賦租入)規偃豬(偃豬下湿之地規度其受水之多少)町原防(廣平曰原防隄)
(也隄防間地不淂方正如井田别為小頃町)牧隰臯(隰臯水厓下湿為芻牧之地)井衍沃(衍沃平美之地)
(則如周禮之制井田)量入修賦(量九土之所入而治理其稅賦)
宋盟季武子使謂叔孫以公命曰視邾滕兩事
晉楚則貢賦重故欲比小國
鄭饑子皮餼國人粟戶一鍾(六斛四斗曰鍾)宋亦饑子罕請出公粟以
貸使大夫皆貸
魯之扵晉也職貢不乏玩好時至公卿大夫相繼於朝史不絶
書府無虚月
為宋灾故諸侯之大夫會以謀歸宋財旣而無歸於宋(襄三十)
子産使田有封洫廬井有伍(輿人誦曰取我田疇而伍之)
齊舊四量豆區釜鍾四升為豆各自其四以登扵釜(四豆為區區斗六升)
(四區為釜釜六斗四升)釜十則鍾(六斛四斗)陳氏三量皆登一焉鍾乃大矣(加一)
(謂加舊量之一也)以家量貸而以公量收之
民參其力二入於公而衣食其一公聚朽&KR1500;而三老凍餒(齊)
昭四年鄭子産作丘賦(丘十六井當出馬一匹牛三頭今子産别賦其田如鲁之田賦)
葬晉平公鄭子皮將以幣行子産曰用幣必百两百两必千人
千人至將不行不行必盡用之幾千人而國不亡
邾人莒人愬于晉曰我之不共魯故之以
列尊貢重周之制也卑而貢重者甸服也(甸服謂天子畿内)
鄭伯男也而使從公侯之貢(子産争承)
鄭災書焚室而寬其征
鄅人藉稻
山林之木衡鹿守之澤之&KR0841;蒲舟鮫守之藪之薪烝虞候守之
海之鹽蜃祈望守之縣鄙之人入從其政偪介之關暴征其私
(晏子謂齊景公景公使有司毁關去禁薄歛已責)
齊侯謂夷儀人曰淂敝無存者以五家免(給其五家令常不供役事)
周人與范氏田公孫龐稅焉(龐范氏臣爲范氏收周人所與田之税)
陳轅頗爲司徒賦封田以嫁公女(封内之田悉賦税之)
用田賦(丘賦之法因其田財通出馬一匹牛三頭今欲别其田及家財各爲一賦故言田賦)
敝邑之職貢於吴有豐扵晉無不及焉(魯)
古者司民協孤終(無父者曰孤終死也合其名籍以登於王)司商協名姓司徒協旅
(合師旅之衆)司寇協姦(掌合姦民以知死刑之數)牧協職(掌牧飬犠牲合其物色之數)工協革
(革更也更制度者合其數也)場協入廪協出是則少多死生出入往来皆可
知也王治農于籍搜于農隙耨穫亦扵藉獮扵既烝狩扵畢時
是皆習民數者也(周語)
景王二十一年鑄大錢(周語)
季康子田賦注(藉田以力賦里以入任力以夫其歲收田一井出稯禾秉芻缶米並注魯語)
管子伍鄙相地而哀征山時各致其時陸阜陵墐井田疇均(齊語)
桓公通齊國之魚鹽于東萊(齊語)
桓公使諸侯輕其幣而重其禮垂橐而入稇載而歸(齊語)
晉作轅田注(晉語)
文公輕關易道通商寬農茂穡勸分省用足財(晉語)
公食貢大夫食邑士食田(受公田也)庶人食力(各由其力)工商食官(工百工商)
(官賈也周禮府藏皆有賈人以知物貴食官官廪之)皂隷食職(士臣皂皂臣輿輿臣隷食職各以其職大小食禄也)
官宰食加(官宰家人也加大夫之家田也晉文公)
尹鐸為晉陽損其戶數(損其戶則民優而税少晉語)
王者居九畡之田收經入以食兆民(九畡九州之極數也鄭語)
楚之所寳者有薮曰雲連徒洲金木竹箭之所生也龜珠齒角
皮革羽毛所以備賦用以戒不虞者也(楚語)
王孫雄曰我既執諸侯之柄以歲之不獲也無有誅焉而先罷
之
吳稻蟹不遺種(稻蟹食稻也越語)
刑
隐四年衛人使右宰醜涖殺州吁于濮石蜡使其宰獳羊肩涖
殺石厚于陳
羽父使賊殺公蒍氏立桓公討蒍氏有死者(隠十四)
桓十八年齊人殺鄭子亹而轘高渠弥注車裂曰轘(弒昭公宣十一年楚子)
(轘夏徵舒襄二十二年楚轘觀起)
祭仲殺雍糾尸諸周氏之汪(桓十五年)
莊六年衛惠公入放公子黔牟于周放寗跪于秦(宣元晉放胥甲父于衛)
魯莊公曰小大之獄雖不能察必以情(忠之屬也可以一戰莊十年)
猛獲南宫萬宋人皆醢之(莊十二年襄十五年鄭人醢堵女父尉翩司齊襄十九年齊侯醢夙)
(沙衛于軍)
傳瑕貳周有常刑既伏其罪矣(莊十四年昭三十年晉荀躒責季孫意如有君不事周有常)
(刑)
鄭刖強鉏(莊十六年)
司寇行戮君為之不舉(莊二十年)
正月肆大青(莊二十二年)
季友使鍼季酖叔牙曰飲此則有後扵魯國飲之卒立叔孫氏
(莊三十二年)
閔二年莒人歸共仲及密使公子魚請不許哭而往共仲曰奚
斯之聲也乃縊
僖二十七年楚子玉治兵鞭七人貫三人耳
晉魏犨顛頡爇僖負羈氏爱魏犨材舍之殺顛頡以徇于師祁
瞞亡大旆之左㫋舟之僑先歸皆殺之
衛侯與元喧訟寗武子為輔鍼莊子為坐士榮為大士(大士治獄官也)
(周禮命夫命婦不躬坐獄訟元喧又不宜與君對坐故使鍼莊子為主又使衛之忠臣及其獄官質正元喧傳曰王叔之)
(宰與伯輿之大夫坐獄于王庭各不身親盖今長吏有罪先騐吏卒之義)
衛侯不勝殺士榮刖鍼莊子謂寗俞忠而免之執衛侯歸之
于京師寘諸深室寗子職納槖饘焉(已上並僖公二十八年鄭伯與許男訟于楚)
(子及皇戍攝鄭伯之辭王叔與伯輿訟使王孫氏與伯輿合要王孫氏不能舉其契注要契之辭昭子命吏曰婼將)
(與季氏訟書辭無頗)
晉殺三卿尸諸朝(宣十七年子南之臣謂弃疾請徙子尸扵朝曰君臣有禮惟二三子三日弃疾請尸王)
(許之鄭尸公孫黑于周氏之衢加木焉)
襄四年魏絳請歸死于司寇(致尸司寇使戮之)
鄭子駟辟殺子狐子熙(辟罪也加罪以戮之襄八)
宋災使楽遄庀刑器(樂遄司寇襄九)
晉肆青圍鄭(襄九年)
衛獻公鞭師曹三百(襄十四年)
太子光殺戎子尸諸朝非禮也婦人無刑雖有刑不在市朝(襄十)
(九年)
初斐豹隷也著扵丹書(盖犯罪没為宫奴以丹書其罪)謂宣子曰苟焚丹書我
殺督戎(二十三年哀二年趙簡子誓師人臣隷圉免)
魯盟東門遂叔孫僑如臧孫紇
衛侯如晉晉人執而囚之扵士弱氏(士弱晉主獄大夫)
宋平公烹伊戾
古者賞以春夏刑以秋冬將賞為之加膳加膳則飫賜將刑為
之不舉不舉則徹樂(並襄二十六年)
齊戮崔杼之尸(襄二十八年)
吴人伐越獲俘馬以為閽使守舟(襄二十九年)
豊卷奔晉子産請其田里三年而復之反其田里及其入焉(襄三)
(十年)
昭三年國之諸市屨賤踊貴(晏子一言齊侯省刑)
楚殺慶封使負之斧鉞以徇於諸侯使言曰無或如齊慶封弒
其君弱其孤以盟其大夫(昭四)
楚子曰若吾以韓起為閽以羊舌肸為司宫足以辱晉(昭五年)
鄭鑄刑書(叔向詒子産書曰先王議事以制不為刑辟)制參辟(注謂用三代之末法)
夏作禹刑商作湯刑周作九刑三辟之興皆叔世也(叔向並昭六年)
周文王之法曰有亡荒閱吾先君文王作僕區之法曰盗其所
隠器與盗罪同(申無宇)
觀從從師乾谿而遂告之且曰先歸復所後者劓(昭十三年)
士景伯如楚叔魚攝理(士伯聽叔孫婼辭)
哀元年桐棺三寸無入于兆下卿之罰(趙簡子)
吴討邾子囚諸樓臺栫之以棘(哀八年)
衛太子與渾良夫盟曰苟使我入三死無與(十五)
楚烹石乞(哀十六年)
猶有散遷懈慢而著在刑辟流在裔土扵是乎有夷蠻之國有
斧鉞刀墨之民(内史過國語)
君臣無獄(晉執衛成公)
大刑用甲兵其次用斧鉞中刑用力鋸其次用鑚窄(鑚臏刑窄黥刑)薄
刑用鞭朴故大者陳之原野小者致之市朝五刑三次(臧文仲)
(魯語)
管子重罪贖以犀甲輕罪贖以鞼盾小罪讁以金(齊語)
晉人將亨鄭詹(晉語)
范文子曰今吾司寇之刀鋸日弊而斧鉞不行(晉語)
從欒氏者為大戮施(施陳也陳其尸也晉語)
士景伯如楚叔魚為贊理(晉語)
兵
隐元年具卒乘注步曰卒車曰乘古者兵車一乘甲士三人步
卒七十二人
鄭人以王師虢師伐衛(同上)
羽父請以師會宋伐鄭公弗許固請而行
諸侯之師敗鄭徒兵(並隐四年隐九年鄭伯患戎師曰彼徒我車襄元年晉敗鄭徒兵扵洧上僖)
(二十八年晉献楚俘于王駟介百乘徒兵千)
衛州吁告宋曰敝邑以賦與陳蔡從(同上)
春蒐夏苗秋獮冬狩皆扵農隙以講事三年而治兵入而振旅
歸而飲至以數軍實昭文章明貴賤辨䓁列順少長
驂絓而止(同上成二還濘而止僖十五絓于木而止成二䧟于淖成十六晉人或以廣隊不能進楚人)
(惎之脱扃注扃車上兵蘭少進馬還又惎之拔旆投衡上使不帆風差輕宣十二)
王伐鄭王為中軍虢公林父將右軍蔡人衛人屬焉周公黑肩
將左軍陳人属焉鄭為左拒以當蔡人衛人為右拒以當陳
人中軍奉公為魚䴡之陳先偏後伍伍承彌縫注司馬法車
戰二十五乘為偏以車居前以伍次之承偏之隙而彌縫闕
漏也五人為伍
旝動而鼓(注今大將之麾也並桓五年莊九年秦子梁子以公旗辟于下道閔二年衛懿公不去其旗成二年)
(張侯曰師之耳目在吾旗鼓中成十六年鄭石首納旌於弢)
楚鬪伯比曰我張吾三軍(桓六)楚人上左(季梁)毁車納少師
大閱簡車馬也(並桓六年莊八年治兵于廟僖二十七年楚子文子玉治兵宣十五年晉侯治兵于稷)
(以略狄土)
楚獲隨戎車(桓八年君所乘兵車也)乾時喪戎路(莊九)佐車載齊侯以免(成二)
衛陳(鬪廉衡陳其師扵巴師之中注衡横也分巴師為二部鬪廉横陣扵其間桓十)
役徒(楚伐絞屈瑕請無扞采樵者以誘絞人争出驅楚役徒襄十八伐鄭楚師多凍役徒幾盡)
諜(羅人欲伐楚師使伯嘉諜之並桓十二年莊二十八年諜告楚幕有烏僖二十五年諜出曰原將降宣八年晉殺)
(秦諜)
楚夫人鄧曼曰其謂君撫小民以信訓諸司以德而威莫敖以
刑也
楚師盡行(屈瑕伐羅成二年楚陽橋之役悉師)
徇(莫敖使徇于師曰諫者有刑僖二十八年顛頡爇僖負羈氏殺顛頡以徇于師殺祁瞞以徇于諸侯殺舟之僑以)
(徇于國昭四年楚殺慶封以徇于諸侯)
亂次以濟(大敗至桓十三年襄三年楊千亂行魏絳戮其僕)
莊三年凡師一宿為舍再宿為信過信為次
荆尸(注楚武王始更為此陳法遂以為名宣十二年隨武子曰荆尸而舉)
除道梁溠營軍臨随(注為竒兵開直道並莊四年)
齊歸衛俘(莊六)齊獻戎捷(莊三十一并傳例)晉獻楚俘于王(還晉獻俘受僖二十八)
寗武子言諸侯敵愾獻功(文四)晉獻狄俘(宣十五)晉獻楚捷(成十六)
齊侯使連稱管至父戍葵丘瓜時而往曰及瓜而代期戍公問
不至(莊八年並桓二戍齊莊十三戍遂閔二戍曺僖元齊戍虚丘僖十三戍周僖二十五楚戍商密)
(僖二十六戍榖襄五戍陳戍周戍申甫許見詩襄十戍鄭虎牢昭二十六)
齊人三鼓(莊十年僖二十二年宋子魚曰金鼓以聲氣也聲盛致志鼓儳可也注俛夫整陳成二年齊侯親鼓)
(取龍卻克傷矢流血未絶鼓音注中軍將自執旗鼓十八年縳殖綽坐于中軍之鼓下㐮)
視其轍亂望其旗靡故逐之(大國難測懼有伏焉)
公子偃蒙臯比先犯宋師(胥臣蒙虎皮先犯陳蔡)
王命曲沃伯以一軍為晉侯(莊十六年閔二晉侯作二軍僖二十七作三軍僖二十八作)
(三行三十一作五軍十四舍新軍文六舍二軍成三作六軍襄)
振萬(文夫人曰先君以是舞也習戎偹也樂記先鼓以儆戒三步以見方再始以著往復亂以飭歸)
楚幕有烏(㐮二十八年平隂鳥烏之聲楽齊師其遁)
縣門不發(注施於内城門)
楚子元與三子為旆鬪班三子殿(並莊二十八年閔二年衛懿公黃夷前驅孔嬰齊殿)
(宣十二年令尹南轅反旆王告令尹改乘轅而北)
馬出入(莊二十九年延廐傳)屈産乘之(屈地出良馬僖二)慶鄭論小駟(必乘其産僖十五)
晉六騶(諸侯六閑成十八)
閔二年齊使公子無虧帥車三百乘甲士三千人以戍曺
太子帥師狐突御戎先友為右(太子將上軍)梁餘子飬御罕夷先丹
木為右(罕夷下軍卿)羊舌大夫為尉(文七年令狐之役步招御戎戎津為右晉人始以逆雍出)
(軍卒然变計立靈公故車右戎御犹在職成二年楚陽橋之役彭名御戎蔡景公右許靈公右注王卒盡行故王戎車)
(亦行雖無楚王令二軍當左右之位)
帥師者受命扵廟受脤于社(並閔二成十三年成子受脤于社)
僖六年面縳銜璧輿襯(昭四夷滅頼)
均服(均服振振取&KR0593;之旂僖五年注戎事上下同服)
晉作爰田州兵(五黨為州州二千五百家因此又使州長各繕甲兵僖十五年)
楚子賜鄭伯金既而悔之與之盟曰無以鑄兵(楚金利故古者以銅為兵僖十)
(八年趙㐮子晉陽彂銅礎)
邾獲公胄注冑兜鍪(僖二十三年)
成列未成列(泓戰)
門官(泓戰門官殱注門官守門者師行則在君左右)
君子不重傷不禽二毛古之為軍也不以阻隘也(宋襄)明耻教戰
求殺敵也(子孟)
戎事不邇女器(楚子示鄭夫人俘馘並僖二十二年)
秦伯送衛扵晉三千人實紀綱之僕
狄師攻王御士將禦之注周禮王之御士十二人(並僖卄四年)
犒師(僖二十六展喜犒齊師僖三十三弦高以乘韋先牛十二犒秦師昭五吴子使弟蹶由犒師楚人执之)
蒍賈曰子玉過三百乘不能入
晉蒐于被廬作三軍謀元帥(並僖二十七年晉常以春蒐禮改政令文六年晉蒐于夷改蒐)
(于董文十七年晉蒐黃父年蒐于緜上宣十四年蒐鄭襄十三)
軍志(僖二十八年楚子稱軍志注兵書)
西廣東宫與若敖之六卒(楚有左右廣又有太子宫甲若敖子玉之祖六卒宗人之兵六百人)
(文元年商臣以宫甲圍成王)
楚師背&KR0566;而舍(酅丘陵險阻名)晉侯患之
聽輿人之謀(圍曺)聽輿人之誦(城濮)
晉車七百乘韅靷鞅靽(五萬二千五百人在背曰韅在胸曰靷在腹曰鞅在後曰靽言戒駕乘修備)
(文十四年趙盾納捷菑八百乘成二年昭十三年治兵邾南甲車四千乘郤克鞌戰八百乘)
晉侯登有辛之虚以觀師曰少長有禮其可用也逐伐其木以
益其兵
楚三軍子西將左子上將右子玉將中晉狐毛狐偃將上軍當
子西欒枝胥臣將下軍當子上原軫郤溱以中軍當子玉
(胥臣以下軍之佐當陳蔡陳蔡属楚右師)楚右師左師潰子玉收其卒而止故不
敗
晉師三日館榖(食楚軍榖三日成十六年鄢陵之戰晉入楚軍三日榖)
退舍(僖四年齊伐楚師退次于召陵僖二十五年晉侯退一舍而原降僖二十八年退三舍次于城濮宣十二年)
(楚伐鄭退三十里而許之平)
駟介(晉獻楚俘注駟馬被甲成二年鞌之戰齊侯不介馬而馳)
振旅愷(文公自城濮還入晉注愷樂也)
司馬(晉中軍風於澤祁瞞亡大旆左旃司馬殺之以徇于諸侯文十年楚田孟諸司馬文之無畏抶宋公僕以徇成二)
(年鞌之戰韓厥爲司馬將斬之郤獻子馳救之襄三年魏絳戮楊干僕曰使臣斯司馬十八年晉人使司馬斥山澤)
(之險)
振旅愷以入于晉飲至大賞殺舟之僑以徇于國
孟諸之麋(楚子玉先戰夢河神曰予賜女孟諸之麋注孟諸宋藪澤水草之交曰麋並僖二十八年)
縋(燭之武夜縋而出僖十三年)縣布(主人縣布堇父登之襄十年)莒[婺-矛+牙]婦紡(齊師縋而登鄣昭十九)
兵車非大將御者在中(僖三十三年秦左右免胄而進下注成二年韓厥中御者從齊侯注代御)
(者自非元帥御者皆在中將在左)
發命遽興姜戎(敗秦師于殽)
軍實(晉襄公舍秦三師先軫怒墮軍寔而長寇讎)
釁鼓(孟明曰君之惠不以纍臣釁鼓注殺人以血塗鼓並僖三十三年昭五年吴子使弟蹶由犒師楚人將以釁鼓)
文元年環列之尹(楚潘崇掌環列之尹法宫衛之官列兵而環王宫)
秩馬蓐食潜師夜起(令狐之役文七年)
兵作於内為亂扵外為寇(叔仲惠伯文七)
楚子田孟諸宋公為右盂鄭伯為右盂(田獵陳名)期思公復遂為右
司馬子朱及文之無畏為左司馬(將臘張兩甄故置二左司馬然則右司馬一人當中央)
(文十年)
駟乘(文十一年四人共車宋武公之世司徒皇父駟乘)
交綏(秦晉戰交綏注司馬法曰逐奔不遠從綏不及遂奔不遠則難誘從綏不及則難䧟然則古名退軍為綏秦晉志未)
(能堅戰短兵未至争而兩退故曰交綏文十二年)
軍門(胥甲趙穿當軍門而呼文十二年趙㫋席楚軍門之外宣十二年)
郤缺以上軍下軍伐蔡(兼帥二軍文十五年)
振廪同食(楚伐庸上下無異饌也)
越王卒(伐庸欲起王卒成二陽橋之役王卒尽行成十六年鄢陵之戰郤至曰王卒以舊注罷老不代)
楚子乘馹會師于臨而分為二隊(伐庸子越自石溪子其自仞)
七遇皆北(楚驕庸)
楚出師次于句澨使廬戢黎侵庸及庸方城子楊窗曰庸師衆
不如復大師(還復句澨師成十三年晉師敗秦麻遂師還迓晉侯于新楚注既戰晉侯止新楚故師還迓)
(迎之以進襄十四年晉伐秦晉侯待于竟使六卿帥諸侯之師)
帥甸(宋襄夫人使帥甸攻昭公殺之注帥甸郊甸之帥並文十六年)
宣二年戎昭果毅以聽之之謂禮注聽謂常存扵耳著于心想
聞其政令殺敵為果致果為毅
甲(牛犀兕丹&KR0238;宋城者謳宣二宣十二年屈蕩博趙旃得其甲裳)丁寕(鉦也宣四)笠轂(兵車無盖尊者則邊)
(人执笠依轂而立以禦寒暑名曰笠轂宣四)
公介(靈輙與為公甲士宣二)
巷出車(鄭)
邲之戰荀林父將中軍先縠佐之士會將上軍郤克佐之趙朔
將下軍欒書佐之趙括趙嬰齊爲中軍大夫鞏朔韓穿爲上
軍大夫荀首趙同爲下軍大夫韓厥爲司馬(楚沈尹將中軍子重將左子反)
(將右)
商農工賈不敗其業而卒乘輯睦
軍行右轅左追蓐(在車右者挟轅爲戰偹在左者追求草蓐爲宿偹)前茅慮無(斥候)
中權後勁(中軍制謀後以稽兵爲殿)百官象物而動
楚陳以轅爲主(軍行右轅注傳曰令尹南轅又曰改乘轅楚陳以轅爲主孟宣十二年)
河曲之戰趙穿獨以其屬出(秦文十二)邲之戰彘子以中軍佐濟(楚宣)
(十二)欒黶獨進(楚襄十年)欒黶先歸(伐秦襄十四)
左右廣(宣十二楚之親兵廣有一卒卒偏之两十五乘為一廣司馬百人為卒二十五人為兩車十五乘為大偏今)
(廣十五乘亦有舊偏法復以二十五人為乘副服虔說定四栢舉史皇以其乘廣死昭元年䟽)
右廣初駕數及日中左則受之以至于昏
内官序當其夜
致師(軍車挑戰襄二十四年張骼十七齊救衛淂晉人之致師者哀)
軘車(晉逆趙㫋兵車也襄十一年鄭賂晉侯軘車)廣車(楚見上晉廣隊不能進十一年鄭賂晉侯廣車襄定)
(十三年齊伐晉乘廣)樓車(楚登觧楊楼車宣十五)巢車(楚子望晉軍僖二十八)
工尹齊將右拒卒以逐下軍(鄭左右拒)潘黨從唐侯為左拒以從上
軍
游闕四十乘(游車補闕者)
家兵(楚熊負羈囚知罃知莊子以其族反之宣十七年郤克請以私属伐齊弗許成十七年三郤將謀于榭注)
(榭講武堂襄十年子西聞盗授甲子産成列而後出兵車十七乘襄十一魯作三軍三子各毁其乘注壞其車乘)
(分以足成三軍甲守襄十九年子孔以其甲及子革子良氏之)
蒲箭(厨子曰非子之求而蒲之爱蒲楊柳所以為箭)
乙邜晉楚戰邲昏楚軍至邲丙辰楚宣至邲(重輜重也襄十年秦堇父輦重如)
(役)
君盍築武軍(築軍營以章武功)而收晉尸以為京觀(積尸封土其上楚子曰古者明王)
(伐不敬取其鯨鯢而封之于是乎有京觀)
軍中不敢正言(杜預麦麯山鞫窮注並宣十二年)
楚築室反耕者(圍宋)
華元夜入楚師登子反之牀(兵法困其鄉人而用之必先知其守將左右謁者守門者舍人之姓)
(名困而利道華无盖用此術淂以自通宣十五年)
成周宣榭火(講武屋宣十六年)
成元年丘甲(甸出長轂一乘戎馬四匹牛十二頭甲士三人步卒七十二人此甸所賦今魯使丘出之)
鞌之戰郤克將中軍士爕佐上軍欒書將下軍韓厥為司馬(成二)
(年)
鄭丘緩為郤克右曰自始合苟有險余必下推車綦母張喪車
從韓厥曰請寓乘
逄丑父與公易位
齊侯每出齊師以帥退
背城借一
晉師歸范叔見曰庚所命也克之制也夑何力之有焉(荀庚將中軍時)
(不出范文子上軍佐代行故称帥以讓)
晉侯治兵于稷以略狄土(宣十五)鄭公孫申帥師疆許田(前年侵其田今)
(正其界成四)莒人伐我東鄙以疆鄫田(襄八襄六年莒滅)叔弓
帥師疆鄫田(昭元)
軍府(晉囚鍾夷于軍府注軍藏府也)
司馬法百人為卒二十五人為兩車九乘為小偏十五乘為大
偏(申公巫臣以兩之一卒適吴舍偏兩之一盖留九乘車及一兩二十五人令吴習之並成七注)
賞田(圍宋之役子重請取于申吕以爲賞田)
奔命(吴始伐楚子重子反一歲七奔命並成七年)
兵交使在其間(鄭人使伯蠲行成晉人殺之非禮也成九年)
及其亂也諸侯略其武夫以爲己腹心股肱爪牙(成十二年)
晉敗秦麻隧欒書將中軍荀庚佐之士夑將上軍郤錡佐之韓
厥將下軍荀罃佐之趙㫋將新軍郤至佐之郤毅御戎欒鍼
爲右(成十三年)
晉帥乘和必有大功(孟獻子晉敗秦麻隧帥軍帥乘車士同上)
鄢陵之戰欒書將中軍士爕佐之郤錡將上軍荀偃佐之韓厥
將下軍郤至佐新軍荀罃居守(楚司馬將中軍令尹將左右尹子辛將右)
楚晨壓晉軍而陳(范匃曰塞井夷灶陳於軍中而䟽行首注疏行首者當陳前决開營壘爲戰道)
鄭陳而不整蠻軍而不陳陳不違晦(晦月終隂之盡兵家以爲忌)在陳而嚻
合而加嚻(陳合宜靜而益有聲)各顧其後莫有鬪心
召軍吏合謀虔卜發命聽誓戰禱(楚子望晉軍伯州犁對)
公卒(鄢陵之戰伯州犁以公卒告王)
楚之良在其中軍王族而已請分良以擊其左右而三軍萃扵
王卒
飬由基射徹七札以示王王怒曰大辱國(注賤其不尚知謀)
免冑問以弓三肅使者(郤至遇楚子之卒)
韎韋之跗注(靺赤色跗注戎服若袴而属扵跗與袴連)㐲&KR0758;(&KR0758;弓衣)
子重之麾(欒鋮昭二十五叔孫氏之旌哀二鄭人擊趙簡子獲其䗬旗哀十三吴彌庸見姑蔑之旗哀二)
(十三知伯曰齊人知余旗)
晉國之勇好整暇
使鍼御持矛(衛太子為右備持矛焉哀二)
旦而戰見星未已(並成十六年)
晉悼公使弁糾禦戎校正屬焉(使訓諸御知義)荀賓為右司士属焉(使訓)
(勇力之士時使)卿無共御立軍尉以攝之(省卿戎御令軍尉攝御而已)祁奚為中
軍尉羊舌職佐之魏絳為司馬張老為侯奄鐸遏寇為上軍
尉籍偃為之司馬(使訓卒乘親以聽命)程鄭為乘馬御六騶属焉(使訓羣騶)
(知礼閔二梁餘子飬御罕夷五梁由靡御韓簡成二觧張御郤克僖十)
師不陵正旅不偪師(上軍將命卿也師二千五百人之帥也旅五百人之師也)
晉士魴来乞師季文子問師數扵臧武仲對曰伐鄭之役知伯
實来下軍之佐也今彘季亦佐下軍如伐鄭可也(並成十八年)
襄三年組甲被練(子重使鄧廖帥組甲三百被練三千侵吳注組甲&KR0238;成組文被練練袍)
不伐喪(襄四年楚將伐晉聞喪及止襄十四年吴楚喪范宣子數吴之不德也以退吴人襄十九年晉士匃侵)
(齊聞喪而還)
齊圍萊堙之環城傅扵堞(堞女墻也堙土山也月城爲土山及女墻)
子展曰晉君方明四軍無闕八卿和睦楚師遼遠糧食將盡(襄八)
居疾于虎牢(諸侯伐鄭)
吾三分四軍諸與諸侯之銳以逆来者於我未病楚不能矣(知武)
(子並襄九年)
水潦將降懼不能歸(諸侯之師久扵偪陽荀偃士匃請扵荀罃注向夏恐有久雨)
初子駟與尉止有爭將禦諸侯之師而黜其車(黜减損)尉止獲又
與之爭子駟抑尉止曰爾車非禮也(言女車獨多過制)遂弗使獻
襄十一年季武子作三軍(魯本無中軍唯上下二軍皆属于公有事二卿更帥以征伐季氏欲專其)
(民人故假立中軍因以改作)三分公室各有其一昭五年舍中軍四分公
室季氏擇二二子各一(哀十一孟孺子淺帥右師冉求帥左師)
斥侯(會于蕭魚赦鄭囚納斥侯襄十一年)
新軍無帥使其什吏率其卒乘官属以從扵下軍禮也(什吏十夫長周)
(禮無什長司馬法十人之帥)
先王卜征五年而歲習其祥祥習則行(注征謂巡狩征行並襄十三)
秦人毒涇上流師人多死
欒黶先歸下軍從之(魏莊子曰從帥)
欒鍼曰吾有二位扵戎路
成國不過半天子之軍周為六軍諸侯之大者三軍可也(並㐮十四)
(年)
塹防門而守之廣里(齊平隂)
范宣子告析文子魯莒皆請以車千乘自其鄉入斥山澤之險
雖所不至必旆而䟽陳之
班馬之聲(夜遁馬不相見故鳴班别)
連大車以塞隧(夙沙衛)
焚雍門及西郭南郭士寅焚東郭北郭
楚伐鄭右師城上棘遂涉潁注將涉潁故扵水邊築小城以為
進退之備
師曠驟歌北風又歌南風(吹律占楚師)
天道多在西北南師不時(歲在豕韋月又建亥並襄十八年)
役人相命各殺其長(陳人城)
齊侯以藩載欒盈及其士納諸曲沃(藩車之有障蔽者)
家兵(襄二十三魏舒成列既乘將逆欒氏襄二十子疆以私卒誘吴襄二十七慶封使盧蒲弊帥甲以攻崔氏)
(襄三十子晳以駟氏之甲伐伯有襄三十豊卷退而徵役昭五十家九縣長轂九百昭八齊子良授甲將攻子旗定)
(八季氏戒都車)
范鞅用劔以帥卒(用劔短兵接敵並襄二十三年昭二十一年齊烏枝鳴請用劔)
先驅榖榮御王孫揮召楊為右(前鋒軍)申驅(次前軍)曺開御戎
晏父戎為右(公御右也)貳廣(公副車)啟(左翼)胠(右翼)大殿(後軍)駟乘(四人)
(共乘殿車也乘文公十一襄二十三齊莊公伐衛伐晉鴻駵頭駟乘于公昭公二十冨父終甥駟)
楚子為舟師以伐吳不為軍政(不設賞罰之差)無功而還(昭十九楚子為舟師以伐)
(濮昭十四為舟師略吴疆昭二十七令尹子常舟師及沙汭定二吴人見舟于豫章定四蔡吴伐椘舍舟于淮)
(汭自豫章與楚夹漢定六吴太子終纍敗楚舟師一吴舟師將自海入齊哀十)
齊社蒐軍實使客觀之
晉侯使張骼輔躒致楚師求御于鄭二子在幄坐射犬于外使
御廣車而行已皆乘乘車(同上)踞轉(衣裝)取胄于槖(並襄二十四年)
陳侯會楚子伐鄭當陳隧者井堙木刊
鄭子展帥車七百乘伐陳
鄭入陳陳侯免擁社使其衆男女别而纍以待扵朝
簡師(襄三年楚子重伐吴為簡之師注簡選練二十五年楚擊吴簡師會之)
鄭子産戎服獻捷於晉(城濮之役鄭文公戎服輔王以受楚捷)
楚為掩為司馬子木使庀賦數甲兵蒍掩賦車籍馬(籍疏其毛邑歲齒以)
(備軍用)賦甲兵(車兵甲士)徒兵(步卒)甲楯之數(並襄二十三年)
多鼓鈞聲以夜軍之(析公)
歸老幼反孤疾二人役歸一人(雍子)
焚次(示必死)
欒范易行以誘之中行二郤必克二穆(楚子重子辛皆出穆王故曰二穆鄢陵之役苗)
(賁皇)
烏餘襲我高魚有大雨自其竇入介于其庫(入高庫而介其甲並襄二十六年)
(伯有介于襄庫襄三十)
宋盟以藩為軍晉楚各處其偏(晉處北楚處南)伯夙謂趙孟曰楚氛甚
惡懼難趙孟曰吾左還入扵宋若我何(營在宋北東頭為上故晉營在東有急可)
(左廻入宋東門)將盟楚人衷甲(襄二十七)
昭公元年垂櫜而入(楚公子圍入鄭)
晉魏舒毁車以為行敗翟(五陳注先自毁属車為步陳昭元以什共車五乘為三五)
鄭伯患北戎曰彼徒我車(隐九)晉中行穆子敗無終及羣狄于太
原魏舒曰彼徒我車(昭元)
戎馬不駕卿無軍行公乘無人卒列無長(叔向言晉無謂非其昭三年)
十家九縣長轂九百(縣百乘韓氏羊舌氏)其餘四十縣遺守四千(尚有四千乘)
(昭五年)
魯大䰟于紅革車千乘(昭八年)
卜使王黑以靈姑銔率吉請断三尺焉而用之(靈姑銔公旗中断三尺不敢與)
(君同昭十年)
喪君而能守者鮮矣(楚殺蔡侯般公子弃疾圍烝子産曰蔡必亡昭十)
公子比公子弃疾帥師入楚使觀從從師于乾谿而遂告之且
曰先歸復所後者劓師及訾梁而潰
攝司馬(羊舌鮒攝司馬求貨于衛滛芻蕘者)
天子之老請帥王賦元戎十乘以先啟行(劉獻公)
治兵建而不旆壬申復旆之
冰(並昭十三年箭筩盖奉壺飲冰司鐸公徒釋甲執冰而踞昭二十五)
楚子使然丹簡上國之兵扵宗丘(在國都之西)使屈罷簡東國之兵
扵召陵(在國都之東者昭十四年)
吳伐楚卜戰不吉司馬曰我得上流何故不吉(獲其乘舟餘皇昭十七年)
鄭災城下之人伍列登城(授兵登陴)
鄭簡兵大蒐為蒐除(昭十八年上同)
華寅乘貳車(昭二十年公副車執盖當其闕)
先人有奪人之心後人有待其衰
鄭翩願為鸛其御願為鵝
不死伍乘軍之大刑(千犨請一矢並昭二十一年吴伐我獲叔子析朱鉏獻于王王曰此同車必使能)
(哀八年)
子瑕卒楚師熸(昭二十三年雞父之戰七國同役而不同心先者去備薄威後者敦陣整旅)
吳子以罪人三千先犯胡沈與陳(越子使罪人三行自到定十四)
吳為三軍(並昭二十三年)
都君子與王馬之属(楚救潛都君子在都邑之士有後除者王馬之屬王之養馬官属校人也昭)
(二十七年)
定公三年軍行祓社釁鼓祀奉以從於是乎出竟(社稷不動祝不出竟)
王使執隧象以奔吴師(燒大燧繋象尾使赴吴師驚却之定四年)
秦師五百乘救楚
子蒲曰吾未知吳道使楚人先與吴人戰而自稷會之
楚薳射子帥奔徒(奔徒楚散卒)從子西敗吳師于軍祥
吳師居麋楚子期焚之而又戰
王之在隨也子西為王輿服以保路國于脾洩(失王恐國人潰散故偽為王車)
(服並定五年)
吳太子終纍敗楚舟師子期又以陵師敗于繁揚
宋樂祁献楊楯於趙簡子(並定六年)
顔高之弓六鈞(六鈞百八十斤)
冉猛偽傷足而先其兄會乃呼曰猛也殿
攻廩丘之郛主人焚衝(衝戰車)或濡馬褐以救之遂毁之(毁郛並定八年)
陽虎盡借邑人之車鍥其軸麻約而歸之載葱靈寝扵其中而
逃
淂敝無存尸公三禭之與之犀軒與直盖而先歸之坐引者以
師哭之(並定九年)
步左右皆至而立如植(涉佗門衛)
駟赤曰叔孫氏之甲有物(並定十年)
勾踐患吴之整也使死士再禽焉不動使罪人三行屬劔扵頸
師属之目因而敗之(定十四年)
哀公元年楚子圍蔡旦而栽(栽設板築為圍壘周匝去蔡城一里)廣丈高倍(壘厚一丈)
(高二丈)夫屯晝夜九月(夫猶兵也壘未成故令人在壘襄屯守蔡)
在軍熟食者分而後敢食其所嘗者卒乘與焉(闔廬哀元年)
趙鞅禦鄭遇扵戚誓甲戍將戰簡子廵列
郵良曰我兩靷將絶吾能止之(並哀二年)
楚致蔡致方城之外為一昔之期(哀四年)
楚武王伐隨卒于樠木之下令尹除道臨隨隨行成(莊四)楚昭王捄
陳卒于城父子西潛師閉塗逆越女之子章立之而還(哀六年)
三踊扵幕庭(微虎扵帳前設格)
宋圍鄭師每日遷舍壘合鄭師哭(哀九年)
家兵(季氏之甲七千冉有以武城人三百為己徒卒桓魋請享公家備盡往哀十一)
請三刻而踰之(樊遲踰溝)
林不狃之伍曰走乎
冉有用矛扵齊師
中軍從王胥門巢將上軍王子姑曹將下軍展如將右軍(吴伐齊)
王卒(戰于艾陵王卒助之六敗齊師)
陳書曰吾聞鼓而已不聞金也(鼓以進軍並哀金以退軍十一)
吳子呼叔孫曰而事何也曰從司馬(哀十二年)
登首山以呼曰庚癸乎(吴申叔儀乞粮扵公孫有山氏注軍中不淂出粮故為私隠哀十三)
司馬請瑞焉以命其徒攻桓氏(瑞符節哀十以發兵四年)
左右句卒(越伐吳鈎伍相着别為左右)
率賤民慢之(葉公論右領左史)
觀丁父鄀俘也武王以軍率(並哀十七年)
巴師至將卜帥(楚惠王哀十八年)
知伯曰君告于天子而卜之以守龜扵宗祧吉矣吾又何卜焉
(哀二十三年)
支離之卒(衛出公陣名哀二十五年)
興空澤之士千甲(哀二十六年)
齊師將興陳成子屬孤子三日朝(賞顔涿聚之子晉)
衣製杖戈(雨衣)
輕車(晉將為輕車千乘以壓齊師之門)
違榖七里榖人不知(齊救鄭違去也言其整並哀二十七年)
古者大事必乘其産(僖十五慶鄭論晉侯乘鄭小駟)
叔孫穆子曰天子作師公帥之以征不德(師謂六軍之衆公謂諸侯為王卿士者)
元卿作師卿帥之以承天子(元侯大國之君師三軍之衆大國三卿皆命扵天子承天子謂)
(從王師征不義)諸侯有卿無軍帥教衛以贊元侯(諸侯謂次國之君有卿有命卿也無)
(軍無三軍也若元侯有事則令卿率其所教武衛之女以佐元侯)
自伯子男有大夫無卿(無卿無命卿也)帥賦以從諸侯(賦國中出兵車甲士以從)
(大國諸侯也)
天子有虎賁習武訓也諸侯有旅賁禦災害也大夫有貳車備
承事也士有陪乘告奔走也(魯語)
管子參其國而伍其鄙(謂三分國都以為三軍五分其鄙以為五属也齊語)
管子制國為二十一鄉工商之鄉六(二千家為一鄉工商之鄉不從戎役)士鄉十
五(合三萬人)公帥五鄉焉國子帥五鄉焉高子帥五鄉焉作内政
而寄軍令五家為軌軌為之長十軌為里里有司四里為連
連為之長十連為鄉鄉有良人焉以為軍令五家為軌故五
人為伍軌長帥之十軌為里故五十人為小戎里有司帥之
(小戎兵車也古者戎車一乘步卒七十二人今齊五十人)四里為連故二百人為卒連長
帥之十連為鄉故二千人為旅鄉良人帥之五鄉一帥故萬
人為一軍五鄉之帥帥之(齊語)
有中軍之鼓有國子之鼔有高子之鼓(齊語)
制鄙三十家為邑邑有司十邑為卒卒有卒帥十卒為鄉鄉有
鄉帥三鄉為縣縣有縣帥十縣為属属有大夫五属故立五
大夫各使治一属焉立五正各使聽一屬焉(齊語)
南伐以鲁為主西伐以衛為主北伐以燕為主(齊語)
縣車束馬踰大行與辟耳之谿拘夏(大行辟耳山名拘夏辟耳之谿也齊語)
古之為軍也軍有左右闕從𥙷之(左右部也士蔿晉語)
變非聲章弗能移也聲章過數則有釁有釁則敵人入(聲金鼓也章旌)
(旗也士蔿晉語)
君輯大夫就車君鼓而進之(秦穆公晉語)
君命司馬說刑之司馬說進三軍之士而數慶鄭曰夫韓之誓
曰失次犯令死將止不面夷死偽言誤衆死(晉語)
宋人殺昭公趙宣子發令其太廟召軍吏而戒樂正令三軍之
鍾鼓必備(我偹鍾鼓聲其罪也戰以錞于丁寕厰其民也襲侵密聲為暫事也晉語)
范文子見曰燮也受命扵中軍以命上軍之士欒武子見曰書
也受命扵上軍以命下軍之士(晉語)
郤獻子伐齊齊侯来獻之以淂殞命之禮(伐國獲君若秦獲晉惠是為殞命司馬法)
(曰其有殞命行禮如會所争義不爭利也)
魏顆却秦師于輔氏其勲銘扵景鍾(晉語)
唐叔射兕于徒林殪以為大甲(晉語)
宋之盟以蕃為軍(蕃籬落也不設壘壁)攀輦即利而舍(輦車也言人引車就水草便利之地)
(而舍之)候遮扞衛不行(候候望遮遮冏也晝則候遮夜則扞衛扞衛謂羅闉狗附也張羅闉去壘五十)
(步而陳纊弩注矢以誰何謂之羅闉又二十人為曺輩去壘三百步畜犬其中謂之狗附皆昏而設明而罷侯遮二十人)
(居狗附處以視聽候望明而設昏而罷不晉語)行者不設之
中行穆子圍鼓令軍吏呼城儆將攻之(晉語)
鄢之役雍子謂欒書曰楚師可料也在中軍王族而己若易中
下楚必歆之若合而函吾中吾上下必敗其左右則三萃以
攻其王族必大敗之(楚語)
國馬足以行軍(國馬民馬也)公馬足以稱賦(公馬公之戎馬也楚語)
申胥華登簡服吴國之士於甲兵(吴語)
邊遽至以越亂告(吴語)
吴王夜中係馬舌出火竈陳士卒百人以為徹行百行行頭皆
官師&KR1497;鐸拱稽(唐尚書云稽棨戟也鄭後司農以為稽計兵名籍也)建肥胡奉文犀
之渠(肥胡幡也文犀之渠謂楯也)十行一嬖大夫建旌提鼓挟經秉枹十
旌一將軍載常建鼓挟經秉枹萬人以為方陳(吴語三軍)
王乃入命夫人王背屏而立夫人向屏王曰内政無出外政無
入王遂出乃闔左闔填之
而立大夫向簷王命大夫王遂出乃闔左闔填之以土(吴語)
斬有罪者以徇曰莫如此不從其伍之令(吴語)
有父母耆老而無昆弟者歸有兄弟四五人皆在者歸其一人
有眩瞀之疾者歸(吴語)
越王以其私卒君子六千人為中軍(吴語)
夫差衣以水犀之甲者億有三千(越語)
陳之道設右以為牝益左以為牡(越語)
地理
鄭莊公曰制巖邑也(鄭二公子以制人敗燕于北制)
鄭廪延杜預注陳留酸枣縣北有延津(白馬之津)
鄭在榮陽宛陵縣西南申在鄧州南陽縣息令汝南新息
縣頓令汝隂南頓縣邾令魯國鄒縣魏河東河北縣
耿(平陽皮氏縣東南有耿鄉)霍(平陽永安縣東北有霍大山)衛在汲郡朝歌縣(僖元年遷)
(楚丘在濟隂成武縣二十一年遷帝丘今東陽濮縣)紀在東筦劇縣曹濟隂定陶
縣宋梁國睢陽縣虢弘農陕縣東南有虢城西虢國也(凡見)
(傳者皆西虢鄭莊公曰制岩邑也虢叔死焉乃東虢君)下陽(&KR0593;邑河東大陽縣)隨義陽随縣
莒今城陽莒縣蔡今汝南上蔡縣黃今弋陽縣(黃人曰自郢及)
(我九百里)梁在馮翊夏陽縣陳今陳國陳縣虞在河東大陽
縣(自晉適號塗出扵虞)齊齊國臨淄縣南燕國(隱五年鄭敗燕師)今東郡燕
縣燕(北燕)今薊縣(莊三十年齊伐山戎以其病燕)晉舊都在平陽絳邑縣東
(成六年晉迁于新田今平陽絳邑縣是)鄖在江夏雲杜縣東南有鄖城邢在
廣平襄國縣州在南郡華容縣東南滕在沛國公丘縣東
南蓼今義陽棘縣陽縣東南湖陽城薛鲁國薛縣徐下
邳僮縣東南楚今南郡江陵縣鄧潁川召陵縣西南有鄧
城楚子伐随軍扵漢淮之間江在汝南安陽縣宋去陳
二百六十里(南宫萬奔陳注)弦(在弋陽縣東南)道(在汝南安陽縣南)栢(汝南西平)
(縣有栢亭)
王與鄭武公之略自虎牢以東(虎牢河南成臯縣)
莊二十八年二五言扵晉獻公曰蒲與二屈君之疆也(蒲今平陽蒲子)
(縣屈今平陽北屈縣)
大都以名通者則不繋國(城小榖注)
舒今廬江舒縣文十二年羣舒叛楚(郡舒偃姓舒庸舒鳩之属今廬江南有舒城舒城西)
(南有龍舒)
徐在下邳舒在廬江相去甚遠而越竟滅國見正義
齊桓公侵蔡遂伐楚次于陘(陘楚地潁川召陵縣南有陘亭)
盟于召陵陳轅濤塗曰師出扵陳鄭之間國必甚病若出扵東
方觀兵扵東夷(郊莒徐夷)循海而歸其可也
楚子使與師言曰君處北南海寡人處南海(楚界猶未至南海因齊處北海遂稱)
(所近)賜我先君履東至于海西至于河南至于穆陵北至于無
棣(皆齊竟也穆陵在大峴之外北無棣為遼東為今支之孤竹國)
楚國方城以為城漢水以為池(方城山在南陽葉縣南漢水出武都至江夏南入江)
僖六年許僖公見楚子于武城(武城楚地在南陽宛縣北)
秦輸粟于晉自雍及絳相繼命之曰汎舟之役(雍秦國都絳晉郡從渭水運入)
(河汾正義秦都雍晉都絳雍臨渭絳臨汾渭水從雍而東至弘農華隂縣入河從河逆流而北上至河東汾隂縣及東入汾逆)
(流東行而通絳)
厲義陽随縣北有厲鄉
羽毛齒革則君地生焉(晉公子節楚子)
楚闘克屈禦寇以申息之師戍商密(秦晉伐都都在本商密秦楚界上小國商密郡别邑)
(今南鄉丹水縣)秦人過析隈(析楚邑今南鄉祈縣隈隐蔽之處)入而繋輿人以圍商密
昏而傳焉(秦漢武關道)
晉侯將伐曺假道於衛(曹在衛東故)衛人弗許還自南河濟(從汲郡南渡出)
(衛南而東)侵曺伐衛取五鹿三月入曹子玉從晉師退三舍次城濮
(衛地)至于衡雍(鄭地今荥陽卷縣)盟于踐土(鄭地)
楚子入居于申(申在方城内故曰入僖二十八)
子犯曰若其不捷表襄山河必無害也(晉國外河而内山)
申息(楚鬪克以申息之師戍商密城濮敗王謂子玉曰其若申息之老何文十六年羣蠻叛椘申息之北門不啓備)
(中國)
晉分鲁曹地自洮以南東傳于濟注濟水自滎陽東過魯之西
蹇叔曰晉人禦師必扵殽(殽在弘農澠池縣西)殽有二陵焉其南陵夏后
臯之墓也其北陵文王之所辟風雨也
鄭之有原圃猶秦之有具囿也(僖三十二年)
晉陽處父侵蔡楚子上救之與晉師夹泜而軍(泜水出魯陽縣東經襄城定陵入汝)
秦伐晉濟河焚舟取王官及郊(晉地)遂自茅津濟封殽尸而還(茅津)
(在河東大陽縣西)
晉陽處父伐楚以救江門于方城
六今廬江六縣蓼今安豊縣庸今上庸縣
楚公子朱自東夷伐陳
文十三年晉侯使詹嘉處瑕以守桃林之塞(令帥衆守桃林以偹秦桃林在宏農)
(華隂縣東潼關)
秦伯師于河西魏人在東(今河北縣扵秦為在河之東)
齊人或謂孟氏謀曰飾棺寘諸堂阜卞人以告(堂阜齊鲁竟上卞鲁邑管仲)
(及堂阜而說之)
鄭子家與晉趙宣子書曰將悉敝賦以待於鯈(晉鄭之竟)
子文生邢夫人弃諸夢中(夢澤江夏安陸縣城東南有雲夢城)
吴今吳郡越今會稽山隂縣
鄭伯逆楚子曰使改事君夷扵九縣(楚滅九國以為縣)
楚子北師次于郔(鄭北地)將飲馬扵河而歸聞晉師既濟次于管
以待之(荥陽京縣東北有管城)
晉師在敖鄗之間(敖鄗二山在滎陽西北)士季帥七覆敖前楚進師乘晉
軍戰于邲(闕又云今鄭州管城縣東有古邲城也)
晉軍争舟以濟楚遂次于衡雍(鄭地)
成二年晉伐齊及衛地韓獻子將斬人師從齊師于莘(齊地闕又云博)
(州武水縣西北有故莘城)六月師至于靡笄(山名)之下癸酉陳于鞍(齊地)齊師敗
績逐之三周華不注(山名)韓厥從齊侯華泉(闕又云不注山下有此泉濟北㦄城縣有)
(華不注山)齊侯自徐關入(闕又云齊州章士縣有故徐關城)晉師從齊師入自丘輿
擊馬陘(皆齊邑)七月及齊國佐盟于爰婁(榖梁曰鞍去齊五百里爰婁去齊五十里)公
會晉師于上鄍九月衛穆公卒晉三子自役弔焉
晉人謀去故絳(晉復會新田為絳故謂此故絳)諸大夫曰必居郇瑕氏之地(河東)
(觧縣西北有郇城)沃饒而近&KR1069;(猗氏縣鹽池是)韓献子曰不可郇瑕氏土薄水
淺不如新田(今平陽絳縣是)土厚水深有汾澮以流其惡(汾水出大原經絳北西南)
(入河澮水出平陽絳縣南西入汾)近寳公室乃貧公從之
楚圍宋之役子重請取扵申吕以為賞田王許之申公巫臣曰
不可此申吕所以為邑也是以為賦以禦北方若取之是無申
吕也晉鄭必至于棫林
楚子囊師于棠以伐吴還吴人自臯舟之隘要擊敗之(臯舟吳險阨之)
(道)
晉平公警守而下會于溴梁注順河東行故曰下溴水出河内
軹縣東南至温入河
邾莒在齊楚往耒道中(溴梁執邾莒注)
楚及晉戰于湛阪(襄城昆陽縣北有湛水東入汝)晉遂侵方城之外
孟孺子速塞海陘而還(齊伐魯海陘魯隘道)
師自陽關逆臧孫至于旅松(陽關在泰山鉅平縣東旅松近防也)同伐齊齊侯禦
諸平隂塹防門而守之(平隂城在濟北盧縣東北其城南有防防有門)范宣子
告析文子曰鲁莒皆請自其鄉入齊侯登巫山以望晉師(巫山在盧)
(縣東北)齊師遁十一月入平隂逐從齊師巳邜中軍克京兹(在平隂城)
(東南)乙酉下軍克邿(平隂西)上軍圍盧弗克十二月伐雍門齊侯將
走郵棠太子止之甲辰東侵及濰南及沂(濰水出東莞東北至北海都昌縣入海沂)
(水出東莞蓋縣至下邳入泗)
楚伐鄭次魚陵(魚齒山也在南陽犫縣北鄭地)右師城上棘涉潁次于旃然(旃然)
(水出滎陽成臯縣東入汴)銳師侵費滑胥靡獻于雍梁(皆鄭邑)右回梅山(在滎陽密)
(縣東北)侵鄭東北至于蟲牢而反子庚信于城下而還涉于魚齒
之下先治兵于汾(襄城縣東北有汾丘城)
晉欒盈過周王使侯出諸轘轅(轘轅關在緱氏縣東南)
齊侯伐晉取朝歌(朝歌今属汲郡)為二隊入孟門登太行(孟門晉隘道太行山在河)
(内郡北)張武軍於熒庭(熒庭晉地)戍郫邵(晉邑)封少水乃還趙勝帥東陽
之師以追之獲晏氂(東陽晉之山東魏郡廣平以北)
楚子秦人侵吴及雩婁聞吴有偹而還(雩婁今属安豊郡)遂侵鄭至于
城麇鄭皇頡戍之出與楚師戰敗穿封戍囚皇頡
鄭伯使游吉如楚及漢楚人還之(公如楚及漢楚康王卒公遂行宋公遂反)
叔侯曰虞虢焦滑霍楊韓魏皆姬姓也晉是以大(八國皆晉所滅焦在陕縣)
(楊属平陽縣)
吴濮有釁楚之執事豈其顧盟(吴在東濮在南今建寕郡齒有濮夷)
楚公子圍使公子黑肱伯州犂城犫櫟郏鄭人懼(犫縣属南陽郏縣属襄城)
(櫟今河南陽翟縣)
國險而多馬(嗇昭四年)
四嶽(東岳岱南兵衡西岳華北岳恒)三塗(在河南陸渾縣南)陽城(在陽城縣東北)大
室(在河南陽城縣西北)荆山(在新城汴鄉縣南)中南(在始平武功縣南)九州之險
也是不一姓冀之北土(燕代)馬之所生無興國焉(司馬侯)
曹畏宋邾畏鲁鲁衛偪於齊而親扵晉(子産對楚王言魯衛曹邾不来)
吴伐楚入棘櫟麻(棘櫟麻皆楚東鄙邑譙國鄼縣東北有棘亭汝隂新蔡縣東北有櫟亭)楚沈尹
射奔命於夏汭(夏汭漢水曲入江今夏口也吴兵在東北楚盛兵在東南以絶其後)箴尹宜咎城鍾
離薳啟疆城巢然丹城州来
竪牛奔齊孟仲之子殺諸塞關之外(齊魯塞上關)
令尹子蕩師于豫章而次于乾谿(乾谿在譙國城父縣南楚東竟)
先君文王作僕區之法所以封汝也(啟疆北至汝水)
楚遷許于夷實城父(城父縣属譙郡)取州来淮北之田以益之然丹遷
城父人扵陳以夷濮西田益之遷方城外人扵許(即葉)
王使詹桓伯辭扵晉曰我自夏以后稷魏駘芮岐畢吾西土也
(駘在始平武功縣所治釐城岐在扶風美陽縣西北)及武王克商蒲姑商奄吾東土也(楽安)
(博昌縣北有蒲姑城)巴濮楚鄧吾南土也肅慎燕毫吾北土也(肅慎北夷在玄莬北)
(三千餘里)
公與陳桓子莒之旁邑辭穆孟姬為之請唐高唐陳氏始大
楚子城陳蔡不羹(襄城縣東南有不羹城定陵西北有不羹亭王曰今我大城陳蔡不羹賦皆千乘對曰是)
(四國者專足畏也四國陳蔡二不羹)
我先王熊繹辟在荆山(在新城汴鄉縣南)
王㳂夏將欲入鄢(夏漢别名順流為㳂順漢水南至鄢)
楚師還自徐吴人敗諸豫章(定二年楚人伐吴師于豫章吴人見舟于豫章而潛師于巢以軍楚)
(帥于豫章又栢舉之役吴人舍舟于淮汭而自豫章與楚夹漢此皆當在江北淮水南蓋後徙在江南豫章)
晉侯會吴子于良(下邳有良縣)水道不可吳人辭乃還許潁川許昌
縣(昭十八年遷于析昭九年遷許于夷寔城父昭十三年平王復遷邑許自夷還居葉)
葉在楚國方城外之蔽也
費無極曰若大城成父而寘太子焉以通北方(城父今襄城城父縣費無極曰)
(建將以方城之外叛)
聊攝以東(聊攝齊西界也平原聊城縣東北有攝城)姑尤以西(姑尤齊東界也姑水尤水皆在城陽郡東)
(南入海)
爽鳩氏始居此地季萴因之有逄伯陵因之蒲姑氏因之而後
大公因之
若敖蚡冐至于武文土不過同今土數圻而郢是城(沈尹戍論囊瓦城郢)
晉知躒趙鞅帥師納王使女寬守闕塞(闕塞洛西南伊陽闕口也守之以備王子朝)
桓七年王遷盟向之民于郏注郏王城昭二十二年劉子入扵
王城二十三年召伯奐以成周人戍尹(子朝黨)王子朝入于王城
鄩羅納諸莊莒二十六年天王入于成周(成周今洛陽)甲戍盟于襄
宫十二月王入于莊宫(莊宫在王城)三十二年王使如晉請城成周
(子朝之亂其餘黨多在王城敬王畏之徙都成周)天子曰昔成王合諸侯城成周以爲東
都定七年王入于王城
吴伐楚舟舍于淮汭(吴乘舟從淮来過蔡而舍之)自豫章與楚夹漢(豫章漢東江北)
(地名)左司馬戍謂子常曰子沿漢而與之上下(緣漢上下遮使勿渡)我悉方
城外以毁其舟(以方城外人毁吴所舍舟)還塞大隧直轅冥阨(三者漢東之隘道)子
濟漢而伐之我自後擊之必大敗之既謀而行史皇謂子常若
司馬毁吴舟于淮塞城口而入(城口三隘道之搃名)是獨克吴也子必速
戰乃濟漢而陳自小别至于大别(禹貢漢水至于大别南入江然則此二别在江夏界)三
戰陳于栢舉吴大敗楚師吴從楚師及清發(清發水名)半濟又敗之
敗諸雍澨五戰及郢楚王出涉雎(睢水出新城昌魏縣東南至枝江縣入江是楚王西走)
濟江入于雲中(入雲夢澤中所謂江南之梦)奔鄭鄖公辛以王奔隨秦救楚使
楚人先與吴戰而自稷會之大敗夫㮣王于沂(稷沂皆楚地)子西
敗吴師于軍祥(楚地)吳師敗楚師于雍澨秦師又敗吳師吴師居
麇(麇地名)又敗又戰于公壻之谿(楚地名)又敗吴子乃歸(楚王之奔隨也將涉)
(扵成曰江夏竟陵縣西有臼水)
公歛處父謂孟孫堕成齊人必至于北門(成在魯北竟故)
邴意兹曰銳師伐河内傳必數日而後及絳絳不三月不能出
河則我既濟水矣乃伐河内(齊侯衛侯次于垂葭實郥氏將濟河諸大夫皆曰不可垂葭改名名)
(郥氏高平鉅野縣西南有郥亭)
晉趙鞅納衛太子于戚霄迷陽虎曰右河而南必至焉(是時河北流過)
(元城界戚在河外晉軍巳渡河故欲出河右而南)
左司馬敗致蔡扵負函致方城之外於繒關(皆楚地)曰吴將泝江
入郢為一昔之期襲梁及霍(梁河南梁縣西南故城梁南有霍陽)蠻子奔晉隂地
(河南山北自上雒以東至陸渾)司馬起豊析與狄戎(析縣属南鄉郡析南豊鄉皆楚邑)以臨上
雒左師軍于莬和(莬和山在上雒東)右師軍于倉野(倉野在上雒縣)使謂隂地
之命大夫士蔑曰不然將通扵少習以聽命(少習商縣武闕也將大開武關道以)
(伐晉)晉執以卑楚師于三尸(今丹水縣北三戶亭)
江漢雎漳楚之望也(泗水在楚界)
魯擊柝聞於邾吳二千里不三月不至
魯齊晉之脣
吴伐我子洩率故道險從武城
哀九年吳城䢴溝通江淮(扵䢴江築城穿溝東北通射陽湖西北至末口入淮通粮道也今廣陵䢴)
(江是)
吴徐承帥舟師將自海入齊齊人敗之
楚子西子期伐吳及桐汭(宣城廣德縣西南有洞水出白石山西北入丹陽湖)子西召太
子建之子勝處吴竟為白公(白楚邑汝隂襃信縣西南有白亭)吳人伐慎白公
敗之(汝隂慎縣)
武王克州蓼大啟羣蠻文王縣申息封畛扵汝(開封畛北至汝水)
衛出公將適蒲(蒲近晉邑)拳彌曰晉無信不可將適鄄彌曰齊晉争
我不可將適泠彌曰魯不足與請適城鉏(城鉏近宋邑)以鈎越(宋南)
(近越轉相鈎牽)哀二十六年衛以城鉏與越人
齊朝駕則夕極於魯國(魯語)
正封疆地南至于&KR2148;隂西至于濟北至于河東至于紀酅(齊語)
築葵兹晏負夏領釜丘(四者皆阨塞與山戎衆翟接者)以禦戎翟
築五鹿中牟蓋與牡丘(四塞謂諸夏之關也)以衛諸夏(齊語)
景霍以為城(景大也大霍晉山名也今在河東彘)而汾河涑澮以為淵
戎翟之民實環之(晉語)
當成周者南有&KR0878;蠻申吕應鄧陳蔡隨唐北有衛燕翟鮮虞路
洛泉徐蒲西有虞虢晉隗霍揚魏芮(&KR0593;西虢也)東有齊鲁曺宋滕薛
鄒莒(鄭語)
鄭桓公問扵史伯曰何所可以逃死史伯對曰其濟洛河潁之
間乎是其子男之國虢鄶為大(&KR0593;東&KR0593;也鄭語)
前辛後河右洛左濟主芣騩而食溱洧(芣騩山名主為之神主也鄭語)
楚蚡冒扵是乎始啟濮(鄭語)
吴王起師北征闕為深溝扵商魯之間北属之濟以會晉公午
扵黃池扵是越王勾踐乃命范蠡舌庸率師㳂海泝淮以絶吳
路(吴語)
子胥曰吴之與越也仇讐敵戰之國也三江環之民無所移(三江)
(松江錢塘浦陽江也越語)
勾踐之地南至於句無(今諸暨有句無亭是也)北至于禦兒(今嘉興語兒鄉是也)東
至于鄞(今鄞縣是也)西至于姑蔑(姑蔑今太湖是也)廣運百里(東南為廣為運越語)南
北
春秋前事
惠公之季年敗宋師于黃公立而求成焉惠公之薨也有宋
師太子少葬故有闕(隐元)公會戎于潛脩惠公之好也(隐二)齊
鄭盟于石門尋盧之盟也杜預注盧盟在春秋前(隐三)盟于艾
始平于齊也杜預注春秋前鲁與齊不平(隐六)公之為公子
也與鄭人戰于狐壤止焉鄭人囚諸尹氏賂尹氏而禱扵其主
鍾巫遂與尹氏歸而立其主(隐十一)宋武公之世鄋瞞伐宋(文十)
春秋始末
鄭莊公(隐元年鄭人以王師伐衛)
齊僖公(隐三年齊鄭盟于石門)
隐五年王使尹氏助曲沃伐翼
桓二年蔡侯鄭伯會于鄧始懼楚也
桓五年王奪鄭伯政鄭伯不朝蔡衛陳從王伐鄭祝𣆀射王中
肩
莊三年經書葬桓王自此以来周有莊王又有僖王崩葬皆不
見扵經傳王室微弱不能復自通於諸侯
莊十五年齊侯宋陳衛鄭會于鄄齊始覇也
莊十六年王使虢公命曲沃伯以一軍爲晉侯
莊三十年齊人伐山戎以其病燕故也
莊三十一年冬狄伐邢閔二年十二月狄滅衛僖之元年齊桓
公遷邢于夷儀二年封衛于楚邱邢遷如歸衛國忘亡
僖四年春齊侯以諸侯之師侵蔡蔡潰遂伐楚次于陘夏楚子
使屈完如師師退次于召陵屈完及諸侯盟
僖五年會于首止會王太子鄭謀寕周也
僖九年秋齊侯盟諸侯于葵邱宰孔先歸遇晉侯曰可無會也
齊侯好内多内寵與管仲属孝公扵宋襄公以爲太子管仲卒
五公子皆求立僖十七年冬十月乙亥齊桓公卒易牙入與寺
人貂因内寵以殺羣吏而立公子無虧孝公奔宋十八年春
宋襄公以諸侯伐齊殺無虧立孝公
是年鄭伯始朝于楚
僖十九年夏宋公使邾文公用鄫子于次睢之社(㐮公)
陳穆公請好扵諸侯以無忘齊桓之德冬盟于齊修桓公之好
也
僖二十一年秋諸侯會宋公于盂楚執宋公以伐宋冬會于薄
以釋之
僖二十四年秦伯納晉文公
僖二十五年秦伯師于河上將納王晉侯辭秦師而下右師圍
温左師逆王夏四月丁巳王入于王城晉侯請隧弗許與之
陽樊温原攅茅之田
僖二十八年晉侯齊師宋師秦師及楚人戰于城濮楚師敗績
王策命晉侯為侯伯
僖三十三年冬晉文公卒
僖三十三年晉敗秦師于殽(秦師闇克求成于楚)
文元年晉侯朝王于温
文三年秦伯伐晉濟河焚舟取王官及郊遂覇西戎
文六年夏秦穆公卒八月晉襄公卒
文九年范山言扵楚子曰晉君少不在諸侯北方可圖也楚子
伐鄭鄭及楚平秋楚伐陳陳及楚平
文十四年公會宋公陳侯衛侯鄭伯許男曺伯晉趙盾同盟于
新城從扵楚者服也(齊人執單伯又執子叔姬文十五年齊人侵我西鄙謂諸侯不能也)
文十六年楚滅庸(楚莊王)
宣二年晉趙盾出奔趙穿弒靈公盾未出山而復使趙穿逆公
子里臀于周而立之
宣三年楚子伐陸渾之戎觀兵于周問鼎之大小輕重
宣九年晉成公卒
宣十二年楚子圍鄭三月克之退三十里而許之平六月晉荀
父救鄭及楚子戰于邲晉師敗績
宣十三年晉滅潞
宣十六年晉士會將中軍晉國之盗逃奔于秦
宣十七年士會請老
宣十八年楚莊王卒
成二年晉郤克及齊戰于鞌齊師敗績
成七年申公巫臣通吴于晉教之叛楚
成十年晉侯有疾立太子州蒲為君會諸侯伐鄭六月晉景公
卒
成十二年宋華元合晉楚之成晉士爕楚公子羆盟于宋西
門之外曰凡晉楚無相加戎好惡同之
成十六年楚求成於鄭鄭叛晉晉侯伐鄭及楚子鄭伯戰于鄢
陵楚子鄭師敗績
成十八年晉欒書中行偃弒厲公逆周子于京師而立之生十
四年矣(悼公復覇)
襄三年單頃公及諸侯同盟于雞澤晉侯使荀會逆吴子于淮
上吳子不至陳成公使袁僑如會求成諸侯之大夫及陳袁
僑盟(襄八年會于邢邱以命朝聘之數使諸侯之大夫聽命)
襄十年會于柤會吳子夀夢也
襄十一年四月諸侯伐鄭鄭人行成七月同盟于亳楚子將伐
鄭鄭伯逆之九月諸侯復伐鄭鄭服于晉十二月會于蕭魚
襄十四年晉伐秦晉人謂之遷延之役(欒黶先歸)
冬會于戚范宣子假羽毛於齊而弗歸齊人始貳
襄十五年晉悼公卒
襄十六年三月會于溴梁戊寅大夫盟
襄十八年諸侯同圍齊
襄二十年盟于澶淵齊成故也
襄二十二年齊侯納欒盈于曲沃欒盈率曲沃之甲入絳敗奔
曲沃齊侯伐晉晉人殺欒盈
襄二十四年齊人城郟
襄二十五年齊崔杼弑莊公晉伐齊齊請成
襄二十七年宋向戍欲弭諸侯之兵告晉楚齊秦皆許之七月
諸侯之大夫盟于宋晉楚之從交相見(釋齊秦楚先盟)
襄二十九年晉合諸侯之大夫城𣏌
吳公子札来聘遂聘齊鄭衛晉
襄三十年鄭子皮授子産政
昭元年會于虢尋宋之盟也(楚令尹圍請用牲)
昭三年齊晏嬰請繼室于晉叔向從之晏相與語曰此季世也
齊其為陳氏矣叔向曰雖吾公室亦令季世也政在家門民
無所依
昭四年楚子使椒舉如晉求諸侯晉許之六月楚子合諸侯于
申(楚靈王)
昭七年公如楚孟僖子為介病不能相禮乃講學之及其將死
也召其大夫曰吾聞將有達者曰孔丘必属說與何忌扵夫
子使事之二十四年孟僖子卒(時孔子年三十五)
昭八年楚滅陳
昭十年齊陳桓子逐欒高氏陳氏始大晉平公卒
昭十一年楚滅蔡
昭十三年楚蔡公弃疾帥蔡陳不羹許葉之師以入楚殺太子
禄靈王還至訾梁師潰而縊弃疾即位復封陳蔡
晉成虒祁諸侯朝而歸者皆有貳心叔向曰諸侯不可以不示
威乃治兵于邾南甲車四千乘遂合諸侯于平丘
昭十六年晉昭公卒
昭二十年子産卒(叔向昭十五年後不見晏子昭二十六年後不見)
昭二十二年王子朝作亂二十六年晉師納王王子朝奉周之
典籍奔楚
昭三十年晉頃公卒
定元年晉魏舒合諸侯大夫于狄泉城成周晉范獻子伐魏獻
子爲政
定四年劉文公合諸侯于召陵謀伐楚也晉荀寅求貨扵蔡侯
弗淂言扵范獻子乃辭蔡侯(晉扵是乎失諸侯無損扵楚而失中)
冬蔡侯吴子唐侯伐楚大敗楚師于栢舉吴入郢楚子奔隨
定五年申&KR0694;胥以秦師救楚吴師大敗吳子乃歸楚子入于郢
魯陽虎囚季桓子
定八年陽虎攻三桓不克奔齊
定九年齊侯衛侯伐晉
定十年魯用孔子(會于夾谷齊人来歸鄆讙龜隂之田)
定十一年魯叛晉
定十二年魯墮三都將墮成公歛處父不墮公圍成弗克
定十三年晉范氏中行氏伐趙氏趙鞅奔晉陽知文子韓簡子
魏襄子逐荀寅范吉射趙鞅入于絳
哀三年周人殺萇宏
哀四年楚立宗誘蠻
哀七年吴徵魯百牢
哀九年吴城䢴溝通江淮
哀十年公會吳子伐齊南鄙齊人弑悼公赴于師
哀十二年吴子伐齊大敗齊師獲國書反役殺子胥
仲尼自衛反魯
哀十三年公會單平公晉定公吴夫差于黃池越入吳吳王歸
及越平
哀十四年西狩獲麟
齊陳恒弑其君任于舒州孔丘三日齊而請伐齊
哀十六年四月孔立卒
哀二十二年越滅吳
哀二十四年公如越
哀二十六年叔孫舒帥師會越皐如后庸宋樂茷納衛侯衛重
賂越人師還
哀二十七年公孫于邾乃遂如越
悼四年晉荀瑶圍鄭將門趙襄子由是惎知伯遂喪之
論議論典禮
臧僖伯諫觀魚(隐五)隐公問羽數扵衆仲(上)
無駭卒公問族於衆仲(隐八)
臧哀伯諫納郜大鼎(桓二)晉師服論本大末小(上)
季梁諫隨侯(桓公)
子同生公問名於申繻(上)
曹劌諫觀社(莊二十三)御孫諫宗婦覿用幣(莊二十四)
鄭皇武子對享宋公(僖二十四)
衛寗武子論祀相(僖三十一)孟献子言庭寔加貨(宣十四)
王享士會殽烝(宣十六)臧宣叔論上中下卿(成三)
絳人論山崩(成五)師曠論衛人出君(襄十四)
申豊論藏冰(昭四)薳啟彊論朝享(昭五)
申無宇執人王宫(昭七)叔向論朝聘會盟(昭十三)
子産争承上王晏文伯魯壺(昭十五)
叔孫昭子大史論日食(昭十七)
郯子論官名(上)齊虞人辭昭(昭二十)
子太叔與趙簡子論禮(昭十七)
晏子論禮(昭二十二)孔子論嘉禮不野合(定十)
楚昭王論命祀(哀六)
論兵
季梁請下楚攻其右(桓八)曹劌從戰長勺(莊十)
宫之竒言虞虢脣齒(僖五)梁由靡虢射論狄(僖八)
慶鄭論小駟(僖十五)宋子魚論泓之戰(僖二十二)
秦蹇叔諫襲鄭(僖三十二)楚大饑蒍賈謀伐戎(文十六)
狂狡輅鄭人(宣二)隨武子論楚(宣十二)
欒武子論楚(上)伯宗論鄷舒(宣十五)
晉張侯論旗鼓(成二)楚子重大戶悉師(上)
楚王怒飬由基射(成十六)子反命軍吏察夷傷(上)
魏絳戮楊干僕(襄三)魏絳論和戎(襄四)
晉師于汜令諸侯(襄九)知武子三分四軍困楚(上)
太子郭榮諫齊侯(襄十八)楚蒍掩子木庀賦(襄二十五)
申無宇論陳蔡不羹(昭十一)冶區夫論費俘(昭十三)
厨人濮伐吴枝鳴用劔(昭二十一)
吳公子光論七國同役不同心(昭二十三)
伍員為三師肄楚(昭十三)鬪辛論吳争宫
土功
祭仲論都城百雉(隐元)土功龍見而畢務(莊二十九)
士蒍築蒲屈寘薪(僖五)新密鄭不時城(僖六)
城鄫役人病(僖十六)梁城新里溝公宫(僖十八十九)
啟塞從時(僖三十)華元為植巡功(宣二)
楚蒍艾獵城沂(宣十一)申公巫臣言莒城惡(成八)
晏弱圍莱堙之(襄六)
叔仲昭伯為隧正城費(襄七)
城防臧武仲請俟農畢
宋築臺(襄十七)陳人城各殺其長(襄十三)
悼夫人食城𣏌者(襄三十)士彌牟營成周(昭三十二定元)
楚圍蔡里而裁(哀元)
荒政
臧武仲言旱偹(僖二十一)鄭宋餼粟(襄二十九)
鲁為京師請糴(隐六)臧孫辰告糴(莊二十八)
秦輸粟于晉(僖十三十五)晉閉秦糴(僖十四)
亳盟載書曰凡我同盟毋藴年(襄十一)
歸粟于蔡(定五)
火政
襄九年宋災昭十八年鄭子産大政
襄三年魯司鐸大
諸侯政事
衛文公大布之衣(閔二)晉文公義信禮(僖二十七)
晉趙盾始為國政(文六)隨武子論楚(宣十一)
晉悼公即位于朝(成十八)
楚子嚢言不能與晉争(襄九)
晉息民(襄九)楚能官人(襄十五)
子産使都鄙有章(襄三十)
子産論文公為盟主(襄三十一)
子産擇能而使之(襄三十)祁午称趙文子(昭元)
宋司馬子魚論用鄫子(僖十九)
子魚諫宋公圍曹(上)
臧文仲請論宋襄公合諸侯(僖二十)
臧文仲論焚巫尫(僖二十四)
臧文仲諫僖公卑邾(僖二十四)
晉狐突對懷公(僖二十三)寺人披對晉文公(僖二十四)
竪頭湏對晉侯(上)周冨辰諫以狄伐鄭(上)
冨辰諫以狄女為(上后)士季諫晉靈公(宣二)
楚申叔時諫縣陳(宣十一)羊舌職論士會(宣十六)
仲叔于奚繁纓(成二年)韓獻子論晉都(成六)
欒武子論從衆(成六)申叔時論楚師(成十六)
子産請子孔焚書(㐮十)魏絳辭楽(襄十一)
晉侯蒐于緜上范宣子讓(襄十三)
臧武仲論季武子林鍾(襄十九)
臧武仲論詰盗(襄二十一)祁奚救叔向(上)
子産寓書范宣子論重幣(襄二十四)
子大叔問政子産(襄二十五)聲子復伍舉(襄二十六)
宋子罕非弭兵(襄二十九)
楚昭王復國(定五六)子西論闔廬(哀元)
名臣議論
衛石碏諫寵州吁(隐四)衆仲論州吁必不免(上)
師服論晉穆侯各子(桓二)鄧蔓對楚子戒莫敖(桓十三)
申繻論文姜如齊(桓十八)辛伯諫周公(上)
曹劌論戰(莊十)
臧文仲言禹湯罪己(莊十)
石祁子請歸孟獲(莊十二)莊公問申繻鄭妖(莊十四)
陳敬仲辭卿(莊二十三)御孫諫刻桷(莊二十四)
士蒍諫伐虢(莊二十七)管仲請齊威公救邢(閔元)
齊仲孫湫論鲁秉周禮(上)
晉里克諫使太子伐東山(閔二)
孔叔止鄭伯逃歸(僖五)宫之奇諫虞公(僖五)
孔叔鄭伯下齊(僖七)管仲諫受鄭太子華(僖七)
秦公孫枝論夷吾忌克(僖九)
秦百里對乞糴
季武子言晉未可媮(襄三十)
子産論陳恃禾粟城郭(上)
子産不毁鄉校(襄三十一)子産論尹何為邑(上)
女叔齊論鲁侯知禮(昭五)
叔向詒子産書論刑書(昭六)
子産不與韓宣子環(昭十六)
齊苑何忌辭公孫青賞(昭二十)
晏子論誅祝史(昭二十)晏子論和同(上)
沈尹戍論城郢(昭二十三)宋仲幾論死生之度(昭二十三)
鮑文子諫齊用陽虎(上)吳伍員諫許越成(哀元)
陳逄滑論吴楚(哀元)子西論闔廬夫差(哀元)
子胥諫越饋(哀十一)仲尼論田賦(上)
子貢對衛出公(哀二十六)祭公謀父諫征犬戎(周語上)
召公論監謗(上)芮良夫論榮夷公專利(上)
冨辰諫以狄女為(周語后中)單穆公諫鑄大錢(周語下)
文公問郭偃(晉語十)宋殺昭公趙宣子請伐宋(晉語十一止公許之)
靈王城陳蔡不羹問范無宇(楚語上)
白公子張諫靈王(楚語上)鬪且廷語令尹子常(楚語下)
申胥諫伐齊(吴語)吳王訊申胥申胥釋劔而對(吴語)
跋
東萊呂氏研究左傳最爲精詳凡著三書一曰春秋傳說一曰
春秋博議一卽是編傳說博議世多有其書獨是編久無傳本
四庫亦未著錄惟散見於永樂大典中是本爲常熟鐵琴銅劍
樓瞿氏所藏舊寫本瞿目云幸而厪存覈之直齋書錄中興館
閣書目猶爲完帙洵可珍也全書取左氏傳文類而析之分周
齊晉楚吳越夷狄附庸諸侯制度風俗禮氏族官制財用刑兵
制地理春秋前事春秋始末論議凡十九目而本目中缺春秋
始末蓋傳寫偶脫爾原書有朱墨筆校正二百八十餘字取覈
宋刻春秋經傳集解多可徵信卽依校筆上石其有疑義者六
條又黏校簽十三條補脫文者七校正者六均別錄附後簽中
晉荀首如齊逆女一條注俟查考今按左傳實在成公五年又
第四葉後二行三年秦伐晉敗於彭衙三應作二第四十二葉
後九行十一月陳鄭服楚月應作年第五十一葉後二行十三
年楚入蔡三應作四第九十一葉前九行注周襄晉爲盟主襄
應作衰第一百五十三葉前一行晉殺三卿尸諸朝宣十七年
宣應作成第一百六十九葉前五行注鴻駵頭駟乘于公頭傳
作魋第一百七十八葉前七行注二十一年遷帝丘二應作三
此爲年月之譌或形聲之紊必係原本如此故前之校者偶未
之察因附及之民國紀元二十有三年七月崑山胡文楷
校勘記
本書原校有疑義者六條附錄如左
葉次行次原校疑義
三十三前二周公楚與伯與爭伯與校作伯輿按傳
政作與注本亦作輿
五十四後二蠻夷屬服於楚者屬字校删按傳有屬
字無服字
七十七後一注楚人遽之遽下校加脫字符號
按遽傳作還下無脫
文
一七○後三注非其(人長)人長二字校加按注
作非其人非其長
一九二後九楚公子罷盟于宋罷下校加點按傳有
許偃二字
二○二後二孔叔止鄭伯逃歸歸校作盟按傳作逃
歸不盟
又原校簽十三條如左
卷次葉次原簽
七十一前一並桓九年四字疑贅
後一晉荀首如齊不在宣六年俟查攷
八十五前六下晉人徵朝於鄭公孫僑對晉曰公孫夏從
寡君以朝於君見於嘗酎(酒不新熟重者爲酎嘗新飲酒爲嘗酎)與
執燔焉(襄二十二年)五十字原注此條補在晉
欒盈過周上
一○二後八下昭王穆王合羣&KR1621;比校民之有道者(齊語)十
六字原注此條在肅愼氏下
一○三前六下晉侯釋其閉修而輕於行道(晉語)十三字
原注此條在鄭武公一條前
一一○後六七桓五年幷注應寫雙行
一二八前六下哀二十七年以下八條係重見原本亦然
一三四前七代荀瑩(寫雙行)
一四四後三趙簡子(三字應雙行寫)
一六五前四下大戶(閱民戶口楚陽橋之役並成二年)十五字原注此條補在
晉侯治兵上
一八四前七下齊侯次于&KR0593;燕人行成(虢燕竟)十二字原注
此條在先君文王上
一九二前八下宣十一年楚子入陳殺夏徵舒因縣陳申
叔時諫乃復封之二十三字原注此條
在宣十二年上
二○二後八下醫和論良臣(昭元)
司馬侯論三不殆(昭四)十六字原注在女
叔齊上
